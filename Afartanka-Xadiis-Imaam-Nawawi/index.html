<!DOCTYPE html>
<html lang=so>

<head>
    <meta charset=utf-8>
    <title>hoyga buugta</title>
    <meta content="hoyga dhigaalka afkeenna hooyo" name=description>
    <meta content=#212121 name=theme-color>
    <meta content="dark light" name=color-scheme>
    <meta content=#ffffff name=msapplication-TileColor>
    <meta content="width=device-width,initial-scale=1" name=viewport>
    <link href=/stylesheet.css rel=stylesheet>
</head>

<body>
  <main class=normalize>
    <div class="content">
      <h1 class="title">Afartanka Xadiis – Imaam an-Nawawi</h1>

      <h1 id="afartanka-xadiis---imaam-an-nawawi">Afartanka Xadiis - Imaam
        an-Nawawi</h1>
      <p>Waxaa qoray: Imaam an-Nawawi<br />
        Waxaa tarjumay: Cabduraxmaan Xuseen Samatar<br />
        Waxaa hordhaca leh, naqtiimayna: Cabdulcasiis Xasan Yacquub</p>
      <p>Daar al-Khayr<br />
        Jidda, Sucuudiga<br />
        6870679</p>
      <p>KU BILAABID MAGACA ALLE EE NAXARIISTA GUUD IYO MIDDA GAARABA LEH</p>
      <p>AFARTAN XADIIS<br />
        QAYBO KA MID AH AXAADIISTII NEBI MUXAMMAD ﷺ</p>
      <p>Ururka Islaamka ee Gargaarka Soomaaliya</p>
      <h2 id="tusmada-kitaabka">TUSMADA KITAABKA</h2>
      <p>Gogoldhig<br />
        1. Camalku waa Niyadda<br />
        2. Tiirarka Islaamka<br />
        3. Dhidibbada Islaamka<br />
        4. Abuurista Aadamiga<br />
        5. Bidcada<br />
        6. Ka Dheeraanshaha Shubhada<br />
        7. Waanada<br />
        8. Xurmada Muslimka<br />
        9. Qofka Laguma Waajibiyo Wax ka Badan Awooddiisa<br />
        10. Wax la Wada Faray Nebiyada iyo Muslimiinta<br />
        11. Dhawrsoonaanta<br />
        12. Ha Fara Gelinin Wax Aadan ku Shaqo Lahayn<br />
        13. Kalgacaylka<br />
        14. Waxyaalaha Dhiigga Muslimka Banneeya<br />
        15. Anshaxa Wanaagsan<br />
        16. Carada<br />
        17. Naxariista<br />
        18. La-Dhaqanka Dadka<br />
        19. Gargaarka Alle<br />
        20. Xishoodka<br />
        21. Qumanaan<br />
        22. Wax Jannada Lagu Galo<br />
        23. Falka Khayrka<br />
        24. Reebidda Dulmiga<br />
        25. Wardigu Waa Sadaqo<br />
        26. Xilka Saaran Xubnaha Bulshada<br />
        27. Shakiga Sidaad Uga Bixi Lahayd<br />
        28. Dardaaran<br />
        29. Jidka Jannada Loo Maro<br />
        30. Xuduudda Eebbahay<br />
        31. Wax Ilaahay iyo Dadkuba Kugu Jeclaadaan<br />
        32. Ma Bannaana Adiyadu<br />
        33. Aasaaska Doodaha<br />
        34. Reebidda Munkarka<br />
        35. Is-Xaq-Dhawridda Xubnaha Bulshada<br />
        36. Badbaadinta Bulshada<br />
        37. Deeqsinimada Ilaahay<br />
        38. Qofka Colaadiya Awliyada Ilaahay<br />
        39. Xaaladaha Qofka Aan Loo Qabanayn Dambiga uu Falo<br />
        40. Inaan La Isku Hilmaamin Dunida<br />
        41. Hawo-Raaca<br />
        42. Khatarta Shirkiga</p>
      <h2 id="gogoldhig">Gogoldhig</h2>
      <h3 id="hordhac">Hordhac</h3>
      <p>Mahad Allaa leh, naxariistii iyo nabadgelyadii Alle ha ahaadeen
        Nabigayagii Muxammad ﷺ korkiisa, ehelkiisa, asxaabtiisii iyo intii
        samaanta ku raacday ilaa maalinta Qiyaamaha.</p>
      <p>Kaddib:</p>
      <p>Waxaynu ogsoonnahay in labada asal ee loo noqdo si loo fahmo diinta
        Islaamka, saldhiggana u ah nolosha qofka Muslimka ahi inay yihiin
        Qur’aanka kariimka iyo Sunnada dahiran ee Nebiga ﷺ.</p>
      <p>Midka hore ee ah Qur’aanka, waa hadalkii Alle; midka labaadna oo ah
        sunnada ama xadiiska Nebiga ﷺ hadba kan loo yaqaan waa tusaalooyinkii
        Nebiga ﷺ ee waajibka ah in la raaco, siduu Allahii Casiiska ahaa
        yiri:</p>
      <div lang="ar">
        <p style="text-align:center">«وَمَا آتَاكُمُ الرَّسُولُ فَخُذُوهُ وَمَا نَهَاكُمْ عَنْهُ فَانتَهُوا»</p>
      </div>
      <p>”Wixii uu Rasuulku idin siiyana ee amar ah qaata wixii uu idinka
        reebayna ka hara.”</p>
      <p>Sunnaduna waa tan bayaanisa Qur’aanka, dhammeystirkana u ah hanuunka
        iyo kheyrka xagga Rabbigeen inoo laga soo dejiyey.</p>
      <p>Qofkuna hadduusan darsin Sunnada kama qaadan karo suurad dhan ee sax
        ah axkaamta diinta, mana fahmi karo xaqiiqda Islaamka iyo kheyrka ku
        laran.</p>
      <p>Sidaa awgeed ayaa waxaa ii muuqatay inaan walaalaheen Soomaaliyeed u
        soo gudbinnaa qaybo ka mid ah axaadiistii Nabigeennii suubbanaa ﷺ oo
        afkooda hooyo ugu tarjuman, si looga haqabtiro baahida ka haysata xagga
        axaadiista Rasuulka ﷺ.</p>
      <p>Waxayna doorashadu ku dhacday inaynu ku billowno daabacaadda iyo
        fidinta kitaabkan uu qoray walaalkeen Sheekh Cabdu-Raxmaan Xuseen
        Samatar, kaddib kolkaan naqtiimay kitaabka; wixii khaladaad ahina aan ka
        saaray. Kaddibna waxaan jecelnahay inaan soo saarno kitaabka Riyaadu
        Saalixiinka uu qoray al-Imaam an-Nawawi isagoo af Carabi – Soomaali ah,
        haddana aannu ku howlannahay.</p>
      <p>Waxaana suurta gal ah in Ilaahay kheyrka ina waafajiyo oo aan
        dadaalka meesha ka sii wadno oo qaybo kale ee xadiiska Rasuulka ﷺ soo
        saarno sida Saxiixul Bukhaari iyo Saxiix Muslim.</p>
      <p>Waxaan u rajeynaynaa dadweynaha Soomaaliyeed inay ka faa’ideystaan,
        kuna camal falaan mabaadida toosan ee Rasuulkeennu ﷺ inoogu yeerayo.</p>
      <p>Allaana u wakiilannay inuu wax ka dheefsiiyo walaalaheen
        dadaalkayaga, innagana innaga aqbalo camalkayagan, kana dhigo mid
        khaalis u ah Wajigiisa Kariimka ah.</p>
      <p>Naxariistii iyo nabadgelyadii Allana ha ahaadeen nabigeennii Muxammad
        ﷺ korkiisa, ehelkiisa, asxaabtiisa, iyo intii samaanta ku raacday ilaa
        maalinta Qiyaamaha. Aamiin. Aamiin. Aamiin.</p>
      <p>Cabdul-Casiis Xasan Yacquub</p>
      <h3 id="hordhaca-tarjumaha-buugga">Hordhaca Tarjumaha Buugga</h3>
      <p>Wuxuu ku sheegay mu’allifka kitaabkani Imaam an-Nawawi, gogoldhiggii
        ugu horreeyey inuu jiro xadiis aan sugneyn oo leh:</p>
      <p>”Qofkii xafida 40 xadiis, waxaa la soo bixinayaa Qiyaamaha isagoo
        shahiid ah oo shafaaca qaadaya, waxaana lagu yiraahdaa: Jannada ka gal
        irridda aad doonto.”</p>
      <p>Marka culumo tobnaad dhan ayaa ururiyey afartameeyo xadiis, si ay
        dadka ugu fududaato inay xafidaan, laakiin waxay xuleen badankoodu
        xadiisyo hal mowduuc ka hadlaya, qaar waxay ka allifeen xagga caqiidada,
        qaarna xagga jihaadka, qaarna xagga aadaabta iyo arrimo kale oo fara
        badan.</p>
      <p>Marka waxaan goostay inaan afartan xadiis ururiyo anigoo ku dayanaya
        culumadaas faraha badan oo arrimahaas oo dhan wada koobaya. Xadiis kasta
        oo ka mid ah kuwaan aan soo xulay waa saldhig weyn oo ka mid ah asaaska
        diinta Islaamka, culumaduna ku tilmaameen inay murtida Islaamku ku dhan
        tahay ama Islaamka barkii ama waaxdii, waana xadiisyo dhammaan wada
        saxiix ah oo sugan.</p>
      <p>Sida dhabta ah arrimahaas Imaam an-Nawawi ku tilmaamay kitaabkan waa
        xaqiiqo dhab ah, waana arrimahaas waxa igu xambaaray inaan kitaabkan u
        soo tarjumo af Soomaaliga.</p>
      <p>Waxaan la kulmay dhallinyaro badan oo af Soomaaliga si wacan u
        taqaanna, laakiin af Carabigu ku culus yahay, isla markaan aad uga
        fiirsadayna kitaabka ugu habboon ee fikrad run ah oo fudud ka siinaya
        diinta Islaamka ayaan ku qancay in kitaabkani kaalintaa buuxin karo,
        sababtoo ah wuxuu kulansaday axaadiis ka hadleysa arrimo badan oo qofka
        iyo bulshadaba si qoto dheer u saameyneysa sida axaadiista ka hadleysa
        tiirarka Islaamka, Iimaanka, iyo Ixsaanka, sida niyada, daacadnimada,
        hagar la’aanta iyo inaan lagu labin camalka Ilaahay loola jeedo wax aan
        sharcigu farin.</p>
      <p>Axaadiis kale waxay ka hadleysaa waajibaadka qofka ka saaran bulshada
        uu ku nool yahay, sidii uu u gudan lahaa waajibaadkaas iyo haddii uu
        guto abaalgudka uu leeyahay.</p>
      <p>Axaadiis kale waxay ka hadleysaa sida xiriirka bulshadu ku toosi
        lahaa, waxayna tilmaameysaa wixii bulshada isu soo dhoweyn lahaa ee ku
        xambaaraya xubnaha bulshada inay is-afgartaan oy wax wada qabsadaan.</p>
      <p>Axaadiis kale waxay ka digeysaa waxyaalaha isku diraya dadka ee kala
        geynaya ama colaad iyo uur xumo isugu abuuraya iyo dhibaatada uga
        imanaysa kala tagga iyo is-khilaafka if iyo aakhiraba. Waxaa jirta
        axaadiis kale oo kala qeexaysa jidka toosan iyo kan qalloocan ama xaqa
        iyo baadilka, iyo qof kastaba abaalgudka uu helayo hadba jidka uu
        raaco.</p>
      <p>Waxaa jirta oo kale axaadiis ka hadleysa anshaxa iyo aadaabta fiican
        ee ku habboon ruuxa rumeysan diinta Islaamka iyo sida uu ula dhaqmayo
        dadka xiriirku dhex marayo iyo arrimo kale oo ku baahsan oo lala kulmi
        doono marka la akhristo.</p>
      <p>Sida dhabta ah waa kitaab mudan in la xafidsiiyo dhallinta soo
        koreysa, waxaanna filayaa qofkii si fiican u fahma inuu wax weyn ka tari
        doono dadnimadiisa iyo aayatiinka noloshiisa inta uu jiro.</p>
      <p>Xagga tarjumada waxaan isku dayay inaan aad ugu soo dhoweeyo garaadka
        dadka aan aqoon qoto dheer u laheyn diinta.</p>
      <p>Xagga sharaxa marka hore waxaan fasiray ereyada Rasuulka ﷺ laga soo
        weriyey oon af-Soomaali ku tarjumay. Kaddibna waxaan sharxay macnaha
        guud ee xadiiska loola jeedo, waxaan ugu dambeysiiyey faa’idada xadiiska
        laga qaadan karo.</p>
      <p>Marna ma halmaami karo ugu dambeyntii inaan u mahad-celiyo dadkii ka
        qayb qaatay sida kitaabkani ifka loogu soo saari lahaa. Waxaan Ilaahay
        uga rajeynayaa in uu ku abaal mariyo guul waarta.</p>
      <p>Sheekh Cabdiraxmaan Xuseen Samatar</p>
      <h2 id="xadiiska-1aad-miisaanka-camalka-waa-niyadda">Xadiiska 1aad:
        MIISAANKA CAMALKA WAA NIYADDA</h2>
      <div lang="ar">
        <p>عَنْ أَمِيرِ الْمُؤْمِنِينَ أَبِي حَفْصٍ عُمَرَ بْنِ الْخَطَّابِ رَضِيَ اللهُ عَنْهُ قَالَ: سَمِعْتُ رَسُولَ
          اللَّهِ ﷺ يَقُولُ: «إنَّمَا الْأَعْمَالُ بِالنِّيَّاتِ، وَإِنَّمَا لِكُلِّ امْرِئٍ مَا نَوَى، فَمَنْ كَانَتْ
          هِجْرَتُهُ
          إلَى اللَّهِ وَرَسُولِهِ فَهِجْرَتُهُ إلَى اللَّهِ وَرَسُولِهِ، وَمَنْ كَانَتْ هِجْرَتُهُ لِدُنْيَا يُصِيبُهَا
          أَوْ
          امْرَأَةٍ يَنْكِحُهَا فَهِجْرَتُهُ إلَى مَا هَاجَرَ إلَيْهِ»٠<br />
          رَوَاهُ إِمَامَا الْمُحَدِّثِينَ أَبُو عَبْدِ اللهِ مُحَمَّدُ بنُ إِسْمَاعِيل بن إِبْرَاهِيم بن الْمُغِيرَة
          بن بَرْدِزبَه الْبُخَارِيُّ الْجُعْفِيُّ [رقم:١]، وَأَبُو الْحُسَيْنِ مُسْلِمٌ بنُ الْحَجَّاج بن مُسْلِم
          الْقُشَيْرِيُّ النَّيْسَابُورِيُّ [رقم:١٩٠٧] رَضِيَ اللهُ عَنْهُمَا فِي صَحِيحَيْهِمَا اللذَينِ هُمَا أَصَحُّ
          الْكُتُبِ الْمُصَنَّفَةِ</p>
      </div>
      <p>Waxaa laga wariyey Amiirkii Mu’miniinta Cumar ibn al-Khaddaab (Alla
        haka raalli noqdee) inuu yiri, Waxaan maqlay Nebiga ﷺ oo leh:</p>
      <p>“Camalku waxaa saldhig u ah niyadda, qof kastaana wuxuu helaa
        niyaddiisa, marka qofkii u hijrooday Ilaahay dartii iyo Rasuulkiisa ﷺ
        wuxuu helayaa ajar Ilaahay. Qofkii u hijrooda inuu adduunyo helo ama
        gabar uu rabo guurkeeda, isna waxaa lagu abaalmarinayaa niyaddiisa oo
        Ilaahay ka sugi maayo abaalgud.”</p>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska">Sharaxa Xadiiska</h3>
      <p>Niyadda waxaa looga jeedaa marka qofku shaqo qabanayo, wuxuu ula
        jeedo ama u qasad leeyahay, marka niyaddu waa saldhigga camalka qofka
        Muslimka ah, waana miisaanka camalka lagu qiyaaso, marka haddii niyaddu
        saafi tahay oo Lillaahi loola jeedo, Rasuulkii Allana ﷺ howshaa lagu
        raad raacayo, camalkii waa ansaxay, haddiise wax kale lagu dheeho, ama
        aan Rasuulkii ﷺ lagu raad raaceyn, camalkii waa buray.</p>
      <p>Hijradu waxay ahayd in markii gaaladu haysatay Makka laga tago oo
        lagu biiro xarunta Islaamka ee Madiina, taana waxaa loola jeeday in
        qofku ka guuro meesha aannu ku haysan inuu ugu dhaqmo diinta Islaamka si
        xurriyad ah.</p>
      <h3 id="faaidada-xadiiska">Faa’idada Xadiiska</h3>
      <p>Wuxuu noo faa’ideynayaa xadiiskani arrimaha soo socda:</p>
      <ol type="1">
        <li>Inaan camalku ansaxeyn niyad suubban la’aan.</li>
        <li>In qofka laga abaalmariyo camalka uu niyad wanaag u falo,
          shareecadana waafaqsan.</li>
        <li>Camalka Alla aqbalayo inuu yahay kan isaga dartii loo falay hagar
          la’aan, shareecadana waafaqsan.</li>
        <li>Qofkii camalkii uu falay ee shareecada waafaqsanaa ku dara is-tustus
          ama uga gol leh camalkaa adduun ku hel, ama ha lagu ammaano ee magac iyo
          maal doon ah waxaa buraya ajarkiisa oo Ilaahay waxba ka sugi maayo.</li>
      </ol>
      <h2 id="xadiiska-2aad-tiirarka-islaamka">Xadiiska 2aad: TIIRARKA
        ISLAAMKA</h2>
      <div lang="ar">
        <p>عَنْ عُمَرَ رَضِيَ اللهُ عَنْهُ أَيْضًا قَالَ: «بَيْنَمَا نَحْنُ جُلُوسٌ عِنْدَ رَسُولِ اللَّهِ ﷺ ذَاتَ
          يَوْمٍ،
          إذْ طَلَعَ عَلَيْنَا رَجُلٌ شَدِيدُ بَيَاضِ الثِّيَابِ، شَدِيدُ سَوَادِ الشَّعْرِ، لَا يُرَى عَلَيْهِ أَثَرُ
          السَّفَرِ، وَلَا يَعْرِفُهُ مِنَّا أَحَدٌ. حَتَّى جَلَسَ إلَى النَّبِيِّ ﷺ . فَأَسْنَدَ رُكْبَتَيْهِ إلَى
          رُكْبَتَيْهِ،
          وَوَضَعَ كَفَّيْهِ عَلَى فَخِذَيْهِ،<br />
          وَقَالَ: يَا مُحَمَّدُ أَخْبِرْنِي عَنْ الْإِسْلَامِ.<br />
          فَقَالَ رَسُولُ اللَّهِ ﷺ الْإِسْلَامُ أَنْ تَشْهَدَ أَنْ لَا إلَهَ إلَّا اللَّهُ وَأَنَّ مُحَمَّدًا رَسُولُ
          اللَّهِ،
          وَتُقِيمَ الصَّلَاةَ، وَتُؤْتِيَ الزَّكَاةَ، وَتَصُومَ رَمَضَانَ، وَتَحُجَّ الْبَيْتَ إنْ اسْتَطَعْت إلَيْهِ
          سَبِيلًا.<br />
          قَالَ: صَدَقْت . فَعَجِبْنَا لَهُ يَسْأَلُهُ وَيُصَدِّقُهُ!<br />
          قَالَ: فَأَخْبِرْنِي عَنْ الْإِيمَانِ.<br />
          قَالَ: أَنْ تُؤْمِنَ بِاَللَّهِ وَمَلَائِكَتِهِ وَكُتُبِهِ وَرُسُلِهِ وَالْيَوْمِ الْآخِرِ، وَتُؤْمِنَ
          بِالْقَدَرِ خَيْرِهِ
          وَشَرِّهِ.<br />
          قَالَ: صَدَقْت. قَالَ: فَأَخْبِرْنِي عَنْ الْإِحْسَانِ.<br />
          قَالَ: أَنْ تَعْبُدَ اللَّهَ كَأَنَّك تَرَاهُ، فَإِنْ لَمْ تَكُنْ تَرَاهُ فَإِنَّهُ يَرَاك.<br />
          قَالَ: فَأَخْبِرْنِي عَنْ السَّاعَةِ. قَالَ: مَا الْمَسْئُولُ عَنْهَا بِأَعْلَمَ مِنْ السَّائِلِ.<br />
          قَالَ: فَأَخْبِرْنِي عَنْ أَمَارَاتِهَا؟ قَالَ: أَنْ تَلِدَ الْأَمَةُ رَبَّتَهَا، وَأَنْ تَرَى الْحُفَاةَ
          الْعُرَاةَ
          الْعَالَةَ رِعَاءَ الشَّاءِ يَتَطَاوَلُونَ فِي الْبُنْيَانِ. ثُمَّ انْطَلَقَ، فَلَبِثْنَا مَلِيًّا،<br />
          ثُمَّ قَالَ: يَا عُمَرُ أَتَدْرِي مَنْ السَّائِلُ؟<br />
          ‫‬قُلْتُ: اللَّهُ وَرَسُولُهُ أَعْلَمُ.<br />
          قَالَ: فَإِنَّهُ جِبْرِيلُ أَتَاكُمْ يُعَلِّمُكُمْ دِينَكُمْ.»</p>
        <p>[رَوَاهُ مُسْلِمٌ]</p>
      </div>
      <p>Waxaa laga weriyey sidoo kale Cumar (Alla haka raalli noqdee) inuu
        yiri:<br />
        Maalin maalmaha ka mid ah annagoo Nebiga ﷺ la fadhinna ayuu nagu soo
        baxay nin aad u dhar cad aadna u tima madow oo aanay ka muuqan astaan
        safar, nin yaqaannana nagu jirin, ilaa uu Nebiga ﷺ ag fariistay,
        markaasuu jilbaha jilbaha u saaray, baabacooyinkiisana kor saaray
        bowdada Nebiga ﷺ markaasuu ku yiri, “Muxammadow ii sheeg Islaamka.”</p>
      <p>Markaasuu Rasuulkii Alla ﷺ yiri, “Islaamku waa inaad qirto inaan
        ilaah jirin xaq lagu caabudo Alla ma ahee, Nebi Muxammadna Rasuulkii
        Alla yahay, inaad oogtid salaadda, bixisid sakada, soontid bisha
        Ramadaan una xajidid Baydka Alla haddii aad awooddid.”</p>
      <p>Markaasuu yiri, “Run baad sheegtay.” Markaasaan la yaabnay ninka wax
        warsanaya ee haddana leh run baad sheegtay. Haddana wuxuu ku yiri, “Ii
        sheeg iimaanka.”</p>
      <p>Markaasuu yiri: “Iimaanku waa inaad rumeysid Alle iyo malaa’iktiisa,
        Kutubtiisa, Rusushiisa, maalinta Qiyaamaha iyo Qaddarka Alle shar iyo
        kheyrba.”</p>
      <p>Wuxuu yiri, “Run baad sheegtay.” Wuxuu yiri, “Haddana ii sheeg
        ixsaanka.”</p>
      <p>Wuxuu yiri, “Ixsaanku waa inaad Alla u caabuddid sidii adigoo arkaya,
        maxaa yeelay, haddii aadan arkeyn isagaa ku arkaya.”</p>
      <p>Wuxuu yiri, “Iiga warran saacaddu markay dhacayso.”</p>
      <p>Wuxuu yiri Nebiga ﷺ, “Kaagama war rooni.”</p>
      <p>Wuxuu yiri, “Iiga warran calaamadaha lagu garto markay soo
        dhowaato.”</p>
      <p>Wuxuu ku jaawaabay, “In addoontu dhasho sayidkeeda iyo in dadka
        kabaha la’ ee qaawan ee saboolka iyo reer baadiyaha ku tartamaan
        sara-dhis.”</p>
      <p>Markaasuu iska tegey. Markii Nabigu ﷺ cabbaar aamusnaa ayuu yiri,
        “Cumarow, ma garanaysay ninkii wax warsanayey?”</p>
      <p>Markaasaan iri, “Alla iyo Rasuulkiisaa og.”</p>
      <p>Wuxuu yiri Nebiga ﷺ, “Wuxuu ahaa Jibriil, oo idiinku yimid inuu idin
        baro diintiinna.”</p>
      <p>Waxaa weriyey Muslim.</p>
      <h3 id="sharaxa-xadiiska-1">Sharaxa Xadiiska</h3>
      <p>Xadiiskani wuxuu koobay saldhigyadii diinta Islaamka oo ah tiirarka
        Islaamka, tiirarka iimaanka iyo daacadnimada. Marka irridda laga gelayaa
        diinta Islaamka waa inaad qirto ikhtiyaarkaada, in ilaah jirin xaq lagu
        caabudo Alla ma ahee, in Nebi Muxammed ﷺ Rasuulkii Alla yahay. Tiirka
        labaad ee diintu waa salaadda, qofkii ka tagaana waa qof Alla ku
        kufriyey. Tiirka saddexaad waa in la bixiyo sakada, qofka leh xoolo ay
        ka waajibtay. Tiirka afaraad waa in la soomo bisha Ramadaan oo laga
        reebtoomo cuntada, cabidda iyo galmada u dhexeysa ragga iyo haweenka,
        laga billaabo waaberiga ilaa qorraxdu ka dhacdo. Tiirka shanaad waa
        inaad u xajidid Beydka Alle ee Makka ku yaalla, waxaana laga rabaa
        tiirkan qofka awoodda u leh.</p>
      <p>Marka tiir kasta oo ka mid ah shantaa, wuxuu ku fadhiyaa saldhig weyn
        oo leh xididdo furuuc badan, haddaad si faahfaahsan u rabtid, waxaad ka
        heli kartaa kutubaha fiqiga.</p>
      <p>Tiirarku iimaanku iyagu waa lix (6) oo kala ah:</p>
      <ol type="1">
        <li>Inaad rumeyso si dhab ah u ictiqaadiso jirista iyo midnimada
          Alla.</li>
        <li>Inaad rumeyso jirista malaa’ikta oo ah khalqi Ilaahay ka uumay nuur
          oo innaga duwan.</li>
        <li>Inaad rumeyso in Ilaahay kutub hanuun iyo iftiin gudcurka nolosha
          looga baxo ah soo dejiyay ee uu u dambeeyey laguna khatimay kitaabka
          Qur’aanka,</li>
        <li>Inaad rumeysid in Ilaahay rusul soo diray, ee uu u dambeeyey laguna
          khatimay nebigeennii suubbanaa Muxammad ﷺ.</li>
        <li>Inaad rumeysid maalinta xisaabta, oo ah inay jirto maalin la xisaabi
          doono dadka waxay faleen, dhimashada kaddib la soo saari doono lagana
          abaal marin doono waxay geysteen samaan iyo xumaan.</li>
        <li>Inaad rumeysid dhacdooyinka ka dhacaaya dunida inay yihiin wax
          Ilaahay qaddaray shar iyo kheyrba.</li>
      </ol>
      <p>Tiirarka iimaanku waa camal qalbiga ku xiran qofka iyo Ilaahay un baa
        og inuu run sheegay iyo in kale, mana laha furuuc badan oo muuqaneysa
        sida tiirarka Islaamka.</p>
      <p>Arrinta saddexaad ee saldhigga Islaamka, waa ixsaanka, waxaan dhihi
        karnaa waa dhuuxa Islaamka. Haddii aanu geed dhuux laheynna isma taagi
        karo. Marka ixsaanka waxaa loola jeedaa in ay qofka dhab ka tahay
        rumeynta Diinta Islaamka waa inuu si daacad iyo hagar la’aan ah ugu
        camal falo sharciga Islaamka.</p>
      <p>Waa inuu Alla u caabudo sidii asagoo hor taagan, maxaa yeelay, haddii
        aanu qofku arkeyn Ilaahay asagaa arkaaya.</p>
      <p>Markii saldhigyadii Islaamku dhammaadeen ayuu warsaday Jibriil
        Nebigii ﷺ waqtiga Qiyaamuhu kacaayo. Wuxuu ugu jawaabay, “Kaagama war
        rooni.” Sababtoo ah waa arrimaha cilmigooda Ilaahay la keli noqday oo
        aanu u sheegin khalqigiisa, halkaa waxaan ka ogaaneynaa dadka isku
        shuqliya inay wax ka sheegaan cilmi-qeybka, sida kuwa dhaha dunidu waxay
        jireysaa 7000 oo sano ama 4000 iyo shey la mid ah, iney sheeko baraley
        tahay.</p>
      <p>Wuxuu warsaday haddana Jibriil astaamaha lagu ogaado in Qiyaamuhu
        dhow yahay, wuxuu sheegay Nebigu ﷺ in astaamaha ay ka mid yihiin: In
        addoontu sayidkeeda dhasho, waxay ku fasireen culamadu inay badan
        doonaan carruurta waalidkood ku caasi noqonaaya oon u aabbo yeeleyn
        xurmada, sharafta iyo xannaanada waalidku ka mudan yahay carruurtooda
        ilaa ay ka gaaraan heer ay ula dhaqmaan hooyadooda sidii addoon ay
        leeyihiin ama qof ciidan ah oo u shaqeeya. Waxaa ka mid ah calaamadaha
        saacadda in dadka reer baadiyaha ah ee cayrta ah ay qabsan doonaan
        magaalooyinka kuna tartami doonaan saraha dhaadheer isuguna faani
        doonaan.</p>
      <h3 id="faaidada-xadiiska-1">Faa’idada Xadiiska</h3>
      <ol type="1">
        <li>Waxaa lagu koobay xadiiskan saldhigyadii diinta Islaamka.</li>
        <li>Waxaa lagu sheegay in waqtiga Qiyaamuhu kici doono Alla oo keliya og
          yahay haddii cid loo sheegi lahaa waxaa loo sheegi lahaa Jibriil iyo
          Nebi Muxammad ﷺ.</li>
        <li>Qofka Muslimka ah waxaa ku habboon inuu ku dadaalo nadaafadda
          dharkiisa iyo heybaddiisa sida Jibriil u soo labbistay oo kale.</li>
      </ol>
      <h2 id="xadiiska-3aad-dhidibbada-islaamka">Xadiiska 3aad: DHIDIBBADA
        ISLAAMKA</h2>
      <div lang="ar">
        <p>عَنْ أَبِي عَبْدِ الرَّحْمَنِ عَبْدِ اللَّهِ بْنِ عُمَرَ بْنِ الْخَطَّابِ رَضِيَ اللَّهُ عَنْهُمَا قَالَ:
          سَمِعْت
          رَسُولَ اللَّهِ ﷺ يَقُولُ: «بُنِيَ الْإِسْلَامُ عَلَى خَمْسٍ: شَهَادَةِ أَنْ لَا إلَهَ إلَّا اللَّهُ وَأَنَّ
          مُحَمَّدًا رَسُولُ اللَّهِ، وَإِقَامِ الصَّلَاةِ، وَإِيتَاءِ الزَّكَاةِ، وَحَجِّ الْبَيْتِ، وَصَوْمِ
          رَمَضَانَ».<br />
          [رَوَاهُ الْبُخَارِيُّ]، [وَمُسْلِمٌ].</p>
      </div>
      <p>Waxaa laga wariyey Abuu Cabdar-Raxmaan Cabullaahi ibnu Cumar
        ibnul-Khaddaab (Alla haka raalli noqdee) inuu yiri: Waxaan maqlay
        Rasuulkii Alla ﷺ oo leh:</p>
      <p>“Waxaa lagu dhisay Islaamka shan dhidib oo kala ah:</p>
      <ol type="1">
        <li>Qiridda in ilaah jirin xaq lagu caabudo Alla ma ahee, Nebi
          Muxammadna Rasuulkii Alla yahay.</li>
        <li>Oogidda salaadda.</li>
        <li>Bixinta sakada.</li>
        <li>Soomidda bisha Ramadaan.</li>
        <li>Gudashada xajka.”</li>
      </ol>
      <p>Waxaa weriyey al-Bukhaari iyo Muslim.</p>
      <h3 id="sharaxa-xadiiska-2">Sharaxa Xadiiska</h3>
      <p>Xadiiskan wuxuu la mid yahay xadiiska labaad qaybta ku saabasan
        arkaanta Islaamka, marka shantaasi dhidib, waa shantaa tiir ee qofka
        loogu aqoonsan karo inuu ka mid yahay bulshada Muslimka ah. Muslimnimada
        runta ahna waa hadba sida qofku ugu dhaqmo shantaa tiir iyo waxyaalaha
        la xiriira.</p>
      <h2 id="xadiiska-4aad-abuurista-aadamiga">Xadiiska 4aad: ABUURISTA
        AADAMIGA</h2>
      <div lang="ar">
        <p>عَنْ أَبِي عَبْدِ الرَّحْمَنِ عَبْدِ اللَّهِ بْنِ مَسْعُودٍ رَضِيَ اللهُ عَنْهُ قَالَ: حَدَّثَنَا رَسُولُ
          اللَّهِ
          ﷺ -وَهُوَ الصَّادِقُ الْمَصْدُوقُ-: «إنَّ أَحَدَكُمْ يُجْمَعُ خَلْقُهُ فِي بَطْنِ أُمِّهِ أَرْبَعِينَ يَوْمًا
          نُطْفَةً،
          ثُمَّ يَكُونُ عَلَقَةً مِثْلَ ذَلِكَ، ثُمَّ يَكُونُ مُضْغَةً مِثْلَ ذَلِكَ، ثُمَّ يُرْسَلُ إلَيْهِ الْمَلَكُ
          فَيَنْفُخُ فِيهِ
          الرُّوحَ، وَيُؤْمَرُ بِأَرْبَعِ كَلِمَاتٍ: بِكَتْبِ رِزْقِهِ، وَأَجَلِهِ، وَعَمَلِهِ، وَشَقِيٍّ أَمْ سَعِيدٍ؛
          فَوَاَللَّهِ
          الَّذِي لَا إلَهَ غَيْرُهُ إنَّ أَحَدَكُمْ لَيَعْمَلُ بِعَمَلِ أَهْلِ الْجَنَّةِ حَتَّى مَا يَكُونُ بَيْنَهُ
          وَبَيْنَهَا
          إلَّا ذِرَاعٌ فَيَسْبِقُ عَلَيْهِ الْكِتَابُ فَيَعْمَلُ بِعَمَلِ أَهْلِ النَّارِ فَيَدْخُلُهَا. وَإِنَّ
          أَحَدَكُمْ لَيَعْمَلُ
          بِعَمَلِ أَهْلِ النَّارِ حَتَّى مَا يَكُونُ بَيْنَهُ وَبَيْنَهَا إلَّا ذِرَاعٌ فَيَسْبِقُ عَلَيْهِ الْكِتَابُ
          فَيَعْمَلُ
          بِعَمَلِ أَهْلِ الْجَنَّةِ فَيَدْخُلُهَا».</p>
        <p>رَوَاهُ الْبُخَارِيُّ وَمُسْلِمٌ</p>
      </div>
      <p>Wuxuu yiri Abuu Cabdir-Raxmaan Cabdullaahi ibnu Mascuud (Alla haka
        raalli noqdee): Waxaa noo xadisay Rasuulkii Alla ﷺ isagoo ah runle la
        rumeeye oo wuxuu yiri:</p>
      <p>“Qofka waxaa lagu uruuriyaa caloosha hooyadii isagoo candhuuf yar ah
        40 maalmood, intaa in le’egna wuxuu ahaanayaa xinjir yar, intaa in
        le’egna wuxuu noqonayaa waslad yar oo hilib ah, markaasaa loo soo
        dirayaa malag, wuxuu ku afuufayaa nafta waxaana la farayaa afar eray oo
        kala ah: inuu qoro arsaaqadiisa, cimrigiisa, shaqadiisa iyo inuu yahay
        shaqaabad ama saciid. Waxaan ku dhaartay Allaha aan ilaah kale jirin xaq
        lagu caabudo isaga ma ahee, qofku wuxuu falayaa camalka reer-Jannaadka
        ilaa uu u jirsado in xusul ah, markaas hadduu yahay qof loo qoray
        Naarta, wuxuu falayaa camalka reer-Naareedka, markaasuu gelayaa Naarta.
        Ama qofku wuxuu falayaa camalka reer-Naareedka ilaa uu u jirsado in
        xusul ah, marka hadduu ahaa qof loo qoray Jannada wuxuu falayaa camalka
        reer-Jannaadka, markaasuu gelayaa Jannada.”</p>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska-3">Sharaxa Xadiiska</h3>
      <p>Xadiiskani wuxuu caddeynayaa heerarka kala duwan ee qofku marayo inta
        uu caloosha ku jiro, heerka ugu horreeya waa isagoo dhibic candhuuf ah
        ayuu gelayaa minka hooyada, muddo 120 beri ah ayey isu beddelaysaa cad
        yar oo hilib ah oo in mar la goosto le’eg. Marka ay 4 bilood u dhammaato
        ayaa lagu abuurayaa nolosha aadannimada iyo suuraddiisa, isla markaa
        Allahii aan cilmigiisu xuduudda laheyn oo og qofkaasi wuxuu ku kici
        doono shar iyo kheyr ayaa wuxuu amrayaa in la qoro xaal-nololeedka
        qofkaa iyo wuxuu abaalmarin mudan doono, arrimahaasna waxaa fulinaya
        malaggii Alla u xilsaaray.</p>
      <p>Waxaa kale oo xadiiskani na tusinayaa inaan Naarta iyo Jannada loo
        kala dhoweyn oo ay ku xiran tahay khaatuma kheyrka, waxaa la arkaa in
        qofku gaal ama faasiq yahay, laakiin marka geeridiisu soo dhowaato iska
        islaamo ama tooba keeno hadduu caasi yahay.</p>
      <p>Haddaba waxaa la gudboon qof waliba inuu Ilaahay baryo, inuu
        khaatimadiisa kheyr ka dhigo.</p>
      <h3 id="faaidada-xadiiska-2">Faa’idada Xadiiska</h3>
      <ol type="1">
        <li>Xaaladaha kala duwan oo qofku ku marayo uurka hooyadi.</li>
        <li>Ilaa 4 bilood laga gaaro inaan qofka lagu abuurin ruuxda
          aadannimada.</li>
        <li>Kheyrka iyo shartu sidey isugu dhow yihiin.</li>
      </ol>
      <h2 id="xadiiska-5aad-bidcada">Xadiiska 5aad: BIDCADA</h2>
      <div lang="ar">
        <p>عَنْ أُمِّ الْمُؤْمِنِينَ أُمِّ عَبْدِ اللَّهِ عَائِشَةَ رَضِيَ اللَّهُ عَنْهَا، قَالَتْ: قَالَ: رَسُولُ
          اللَّهِ
          ﷺ «مَنْ أَحْدَثَ فِي أَمْرِنَا هَذَا مَا لَيْسَ مِنْهُ فَهُوَ رَدٌّ»</p>
        <p>رَوَاهُ الْبُخَارِيُّ، وَمُسْلِمٌ<br />
          وَفِي رِوَايَةٍ لمسلم: «من عَمِلَ عَمَلًا لَيْسَ عَلَيْهِ أَمْرُنَا فَهُوَ رَدٌّ»</p>
      </div>
      <p>Waxaa laga weriyay hooyadii Mu’miniinta Umm Cabdullaah Caa’isha (Alla
        haka raalli noqdee) inay tiri: Wuxuu yiri Rasuulkii Alle ﷺ:</p>
      <p>“Qofkii amarkayagan kusoo dara wax aan ka mid ahayn isagaa lagu
        celinayaa.”</p>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska-4">Sharaxa Xadiiska</h3>
      <p>Xadiiskani wuxuu caddeynayaa qofkii ka leexda Jidkii Alle iyo
        Rasuulku ﷺ jideeyeen inuu baadi yahay. Xadiiskani waa udubbada ugu
        waaweyn ee Islaamka, wuxuu ka digayaa in Diinta lagu soo daro wax aan ka
        mid ahayn, ama laga naaqusiyo, ama la beddelo ama la qalloociyo.
        Sababtoo ah diinta Islaamku wey dhammeystiran tahay oo Ilaahay baa
        abyay, marka qofkii wax ku soo daraya ama ka naaqusinaya wuxuu ka dhigan
        yahay qof leh anigaa Ilaahay ka aqoon badan oo waxaanu sheegin baan
        Diinta ku darayaa, ama wuxuu sheegay baan ka goynayaa. Waxyaalaha laga
        digaayo in Diinta lagu soo dirriyo ama laga naaqusiyo ma aha oo keliya
        cibaadada ee waa farac kasta oo kamid ah diinta Islaamka sida
        macaamilaadka nikaaxa, usluubta, anshaxa, xiriirka bulshada, xuquuqdooda
        iyo wixi lamid ah. Haddaba, qofka Muslimka ah ee ku camal fala mas’alo
        aan sharciga ku dhisneyn abaalkiisu waa in camalkiisu buro oon laga ajar
        siin, weliba waxaa la arkaa inuu ku dambaabo ama diintaba kaga baxo
        falalka qaarkood.</p>
      <p>Haddaba, waxaa waajib ku ah qof kasta oo Muslim ah inuu hubsado in
        camalkiisu sharciga waafaqsan yahay iyo in kale. Waxaana jira miisaan
        lagu qiyaaso camalka oo ah sida uu Nebigu ﷺ iyo asxaabtiisu ugu camal
        fali jireen mas’alada hortaalla, waxaad heleysaa jawaab saxiix ah oo
        laga soo weriyay Nebigii iyo asxaabtiisii. Haddaba, waa in laga
        digtoonaado bidcada iyo sheekada ku-tiri-ku-teenka ah ee loo ekeysiinayo
        Diinta laguna khawiyeysiinayo dadka ma-kastada ah ama aqoonta gaaban
        xagga Diinta.</p>
      <h3 id="faaidada-xadiiska-3">Faa’idada Xadiiska</h3>
      <ol type="1">
        <li>Mas’ala kasta oon sharciga ku fadhin waa baadinnimo;</li>
        <li>In laga digtoonaado bidcada;</li>
        <li>In qofku falkiisa ku miisaamo sharciga Islaamka;</li>
        <li>In la barto Diinta si loo kala saaro bidcada iyo sunnada;</li>
        <li>In diintu dadka ku filan tahay oo laga deeqtoon yahay bidcada.</li>
      </ol>
      <h3 id="xadiiska-6aad-ka-dheeraanshaha-shubhada">Xadiiska 6aad: KA
        DHEERAANSHAHA SHUBHADA</h3>
      <div lang="ar">
        <p>عَنْ أَبِي عَبْدِ اللَّهِ النُّعْمَانِ بْنِ بَشِيرٍ رَضِيَ اللَّهُ عَنْهُمَا، قَالَ: سَمِعْت رَسُولَ اللَّهِ
          ﷺ
          يَقُولُ: «إنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا أُمُورٌ مُشْتَبِهَاتٌ لَا
          يَعْلَمُهُنَّ
          كَثِيرٌ مِنْ النَّاسِ، فَمَنْ اتَّقَى الشُّبُهَاتِ فَقْد اسْتَبْرَأَ لِدِينِهِ وَعِرْضِهِ، وَمَنْ وَقَعَ فِي
          الشُّبُهَاتِ وَقَعَ فِي الْحَرَامِ، كَالرَّاعِي يَرْعَى حَوْلَ الْحِمَى يُوشِكُ أَنْ يَرْتَعَ فِيهِ، أَلَا
          وَإِنَّ
          لِكُلِّ مَلِكٍ حِمًى، أَلَا وَإِنَّ حِمَى اللَّهِ مَحَارِمُهُ، أَلَا وَإِنَّ فِي الْجَسَدِ مُضْغَةً إذَا
          صَلَحَتْ صَلَحَ
          الْجَسَدُ كُلُّهُ، وَإذَا فَسَدَتْ فَسَدَ الْجَسَدُ كُلُّهُ، أَلَا وَهِيَ الْقَلْبُ».</p>
        <p>رَوَاهُ الْبُخَارِيُّ وَمُسْلِمٌ</p>
      </div>
      <p>Waxaa laga weriyay Abuu-Cabdullaahi an-Nucmaan ibnu Bashiir (Alla
        haka raalli noqdee) inuu yiri waxaan maqlay Rasuulkii Ilaahay ﷺ oo
        leh:</p>
      <p>“Xalaashu waa caddahay, xaaraantuna waa caddahay, waxaana jira arrimo
        murugsan oo aan xalaal iyo xaaraan midna ku caddeyn, dadka badankiisuna
        ka warqabin, marka ninka ka dhowrsada arrimahaa shakigu ku jiro waxaa u
        badbaaday diintiisa iyo sharafkiisa, ninkii arrimaha shakiga ku dhacaana
        waa nin ku dhacay xaaraan oo kale sidii nin xoolo u foofiyay meel seero
        agteed ah, waxaa looga baqaa in xooluhu seerahaa u dhacaan oo ay
        daaqaan. Hooyaay! Ogaada in boqor kasta leeyahay seero ama xirmooyin,
        seeraha Ilaahayna waa waxa uu xaaraantimeeyey. Hooyaay! Ogaada in jirka
        ay ku jirto waslad hilib ah oo haddii ay hagaagto jirkoo dhan baa
        hagaagaya, haddii ay xumaato jirkoo dhan baa xumaanaya. Ogaada taasi waa
        qalbiga.”</p>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska-5">Sharaxa Xadiiska</h3>
      <p>Xadiiskani waa saldhigga cilmiga fiqiga ee lagu qeexay xalaasha iyo
        xaaraanta, waxaanu xadiisku inoogu qaybiyey waxyaalaha innaga hor
        imaanaya inaaney ka baxsaneyn saddex xaalo midkood:</p>
      <ol type="1">
        <li>Wax lagu caddeeyay xaaraannimadiisa.</li>
        <li>Waxa la caddeeyay xalaalnimadiisa.</li>
        <li>Waxa laga shakiyay inuu xalaal yahay iyo inuu xaaraan yahay.</li>
      </ol>
      <p>Marka labada hore muran kama joogo, waxaase xadiisku tilmaamay wixii
        laga yeeli lahaa xaaladda seddexaad, wuxuuna amray in laga dheeraado
        shubhada intii lagu dhici lahaa xaaraanta.</p>
      <p>Wuxuu ku matalay shubhada nin xoolo u foofiyay beero soohdintood,
        wuxuu halis u yahay in xooolihiisu beeraha u dhacaan oo ay daaqaan,
        halkaana waxaa ka dhacaya in ninkii beertiisa la daaqay dagaal ku qaado
        ninka xoolaha la jiray, marka si dagaalka looga nabadgalo waa in xoolaha
        laga dheereeyo soohdinta beeraha. Haddaba, beerta Ilaahay waa waxa uu
        xaaraantinnimeeyey, ninkii beertaa u dhacaana waa inuu isu diyaariyo
        dagaalka Ilaahay.</p>
      <p>Waxaa kaloo xadiisku sheegay in qofka gudihiisa laga hoggaamiyo,
        haddii qofka hoggaaankiisa guduhu toosnaado qofkuna waa toosayaa, haddii
        hoggaanka guduhu qalloocdo qofkuna waa qalloocanayaa. Haddaba, hoggaanka
        guduhu muxuu yahay? Hoggaanka guduhu waa qalbiga. Marka waa inuu qofku
        ku dadaalo siduu qalbigiisa uga dhigi lahaa mid saafi ah oo toosan.</p>
      <h3 id="faaidada-xadiiska-4">Faa’idada Xadiiska</h3>
      <ol type="1">
        <li>Kala soocidda xalaasha, xaaraanta iyo shubhada,</li>
        <li>In shubhada laga dheeraado si looga nabadgalo xaaraanta,</li>
        <li>In qofku hagaajiyo qalbigiisa kana nadiifiyo xinka, xasadka, calool
          ku-haynta iyo wixi la mid ah.</li>
      </ol>
      <h2 id="xadiiska-7aad-waanada">Xadiiska 7aad: WAANADA</h2>
      <div lang="ar">
        <p>عَنْ أَبِي رُقَيَّةَ تَمِيمِ بْنِ أَوْسٍ الدَّارِيِّ رَضِيَ اللهُ عَنْهُ أَنَّ النَّبِيَّ ﷺ قَالَ: «الدِّينُ
          النَّصِيحَةُ. قُلْنَا: لِمَنْ؟ قَالَ لِلَّهِ، وَلِكِتَابِهِ، وَلِرَسُولِهِ، وَلِأَئِمَّةِ الْمُسْلِمِينَ
          وَعَامَّتِهِمْ»
          .</p>
        <p>[رَوَاهُ مُسْلِمٌ]</p>
      </div>
      <p>Waxaa laga weriyay Abuu-Ruqayya Tamiim ibnu Aws ad-Daarii (Alla haka
        raalli noqdee) in Nebigu ﷺ yiri: “Diintu waa waano.” Waxaannu niri, “Yuu
        u yahay?” Wuxuu yiri, “Wuxuu u yahay Alla iyo Kitaabkiisa, iyo
        Rasuulkiisa, iyo madaxda Muslimiinta iyo dadweynahaba.”</p>
      <p>Waxaa weriyay Muslim.</p>
      <h3 id="sharaxa-xadiiska-6">Sharaxa Xadiiska</h3>
      <p>Xadiiskani wuxuu ka hadlayaa qiimaha weyn ee waanadu ku leedahay
        diinta Islaamka, Diintu waxay waano u tahay Ilaahay waxaa looga jeedaa:
        in la aqbalo waanadiisa uu dadka ugu yeeray, in la rumeeyo
        keli-ahaantiisa, in lagu sheego wuxuu isagu isku tilmaamay, lagalana
        haro shirkiga ama wadaajinta cibaadada, xaqa Ilaahayna aan cid kale la
        siinin, nicmaduu kuugu deeqay aan cid kale loo tiirin.</p>
      <p>Wuxuu diinku waana u yahay Kitaabka Ilaahay: in la rumeeyo inuu yahay
        kitaab kasoo degay xagga Ilaahay, kaddibna la xurmeeyo laguna camal
        falo.<br />
        Wuxuu diinku waano ugu yahay Nebiga ﷺ in la rumeeyo inuu yahay Rasuulkii
        Ilaahay usoo diray dadka lana rumeeyo wuxuu sheego oo dhan, lana raaco
        awaamiirta uu faro, lagana dheeraado wuxuu reebo.</p>
      <p>Madaxda Muslimka wuxuu diinku waano ugu yahay waa in xaqa loogu
        gargaaro wixii gefef ama qallooc ah lagu baraarujiyo amarrada ay soo
        saaraan oo ay dadka ugu daneynayaan, shareecadana waafaqsan in la
        fuliyo, inaan loo baarin ceebo, inaan laga faafin dacaayad dadka
        nacsiisa iyo in lagu gacansiiyo mashaariicda lagu hormarinayo danaha
        ummadda iyo inaan ammaan been been ah iyo munaafaqnimo lala hoos
        roorin.</p>
      <p>Dadweynaha wuxuu waano ugu yahay in lagu hunuuniyo xaqa, in wax la
        baro, kuwa qalloocan in looga digo xumaanta, kuwa jaahilka ah wax la
        baro iyo wixi la mid ah. Marka diinkuba wuxuu ku hirgeli karo waa waano
        iyo wax isu sheeg.</p>
      <h3 id="faaidada-xadiiska-5">Faa’idada Xadiiska</h3>
      <ol type="1">
        <li>Wuxuu na tusayaa in waanadu qiimo weyn ku leedahay diinta
          Islaamka,</li>
        <li>Waanada Ilaahay waa in la aqbalo wuxuu ummaddiisa ku waaniyay,</li>
        <li>Waanada Rasuulka waa in la rumeeyo lana raaco jidka uu inoo
          jideeyay,</li>
        <li>Waanada Kitaabka waa in lagu camal falo,</li>
        <li>Waanada madaxda waa in lagu caawiyo fulinta xaqa,</li>
        <li>Waanada dadweynaha waa in la hanuuniyaa.</li>
      </ol>
      <h2 id="xadiiska-8aad-xurmada-muslimka">Xadiiska 8aad: XURMADA
        MUSLIMKA</h2>
      <div lang="ar">
        <p>عَنْ ابْنِ عُمَرَ رَضِيَ اللَّهُ عَنْهُمَا، أَنَّ رَسُولَ اللَّهِ ﷺ قَالَ: «أُمِرْتُ أَنْ أُقَاتِلَ النَّاسَ
          حَتَّى يَشْهَدُوا أَنْ لَا إلَهَ إلَّا اللَّهُ وَأَنَّ مُحَمَّدًا رَسُولُ اللَّهِ، وَيُقِيمُوا الصَّلَاةَ،
          وَيُؤْتُوا الزَّكَاةَ؛ فَإِذَا فَعَلُوا ذَلِكَ عَصَمُوا مِنِّي دِمَاءَهُمْ وَأَمْوَالَهُمْ إلَّا بِحَقِّ
          الْإِسْلَامِ،
          وَحِسَابُهُمْ عَلَى اللَّهِ تَعَالَى» .</p>
        <p>رَوَاهُ الْبُخَارِيُّ وَمُسْلِمٌ</p>
      </div>
      <p>Waxaa laga weriyay ibnu-Cumar (Alla haka raalli noqdee) inuu yiri
        Nebigu ﷺ:</p>
      <p>“Waxaa lay amray inaan dadka la jihaado ilaa ay ka qiraan midnimada
        Alla iyo inuu isaga keliya yahay ilaaha xaqa ah, wixii kasoo haraana ee
        la caabudo ay yihiin ilaahyo been iyo baadil loogu hoggaansan yahay ee
        aan xaq aheyn, in laga hortagona ay waajib tahay, waxaa sidoo kale
        Nebiga ﷺ la amray iyo ciddii rumeysayba inay ku jihaadaan dadka ilaa ay
        ka qiraan Nebinimada Rasuulka Ilaahay, salaadda tukadaan, sakadana
        bixiyaan. Haddii ay sidaa yeelaan waxaa badbaadaya dhiiggooda, iyo
        maalkooda wixii aan ka aheyn xaqa Islaamka, wixii intaa ka dheeraada
        Ilaahay baa ka xisaabaya.”</p>
      <p>Waxaa weriyey Bukhaari iyo Muslim.</p>
      <h3 id="sharaxa-xadiiska-7">Sharaxa Xadiiska</h3>
      <p>Xadiiskani wuxuu inoo sheegey saldhigyada Islaamka ugu waaweyn iyo in
        qofkii diida lala jihaadayo, dhiiggiisa iyo maalkiisuna inay xalaal u
        yihiin Imaamka Muslimiinta, ninkii intaa laga helose waa xaaraan in
        dhiiggiisa la daadiyo iyo in xoolihiisa la dhaco. Xaqa Islaamka waxaa
        looga jeedaa ku-dhaqanka xeerka Islaamka, sida bixinta xuquuqda lagu
        yeesho xoolihiisa iyo naftiisa, ka-dheeraanshaha dembiyada waaweyn iyo
        guud ahaan dhowridda sharciga. Qofka sidaa muuqata ugu dhaqma diinta
        Islaamka haddii si hoos ahaan ah uu ku kaco waxyaalaha ku reebban
        Diinta, Ilaahay baa la xisaabtami doona, innagu waxaan kula dhaqmeynaa
        sida inooga muuqata, haddiise uu muujiyo Islaamnimo hoosna ku qarsado
        gaalnimo ama munaafaqnimo innagu shaqo kuma lihin, waxa u qarsoon waxaan
        ula dhaqmeynaa Muslimnimo toosan.</p>
      <h3 id="faaidada-xadiiska-6">Faa’idada Xadiiska</h3>
      <ol type="1">
        <li>In lala jihaado cadowga Islaamka, ilaa ay ka islaamaan, ama ay cahdi
          la galaan imaamka Muslimka;</li>
        <li>Ninka ka taga salaadda, ama diida sakada wuxuu la mid yahay gaalada
          cadawga u ah Islaamka;</li>
        <li>In qofka Muslimka dhiiggiisa iyo maalkiisaba ay xaaraan yihiin in
          lagu xadgudbo;</li>
        <li>Dhiigga qofka Muslimka ah in la daadiyaa waa xaaraan, xoolihiisa in
          la dhacaana waa xaaraan;</li>
        <li>Qofka Islaamnimada muujinaaya waa laga aqbalayaa wixii u qarsoon
          Ilaahay baa loo tala saaranayaa.</li>
      </ol>
      <h2 id="xadiiska-9aad-qofka-laguma-waajibiyo-wax-ka-sarreeya-awooddiisa">Xadiiska
        9aad: QOFKA LAGUMA WAAJIBIYO WAX KA SARREEYA AWOODDIISA</h2>
      <div lang="ar">
        <p>عَنْ أَبِي هُرَيْرَةَ عَبْدِ الرَّحْمَنِ بْنِ صَخْرٍ رَضِيَ اللهُ عَنْهُ قَالَ: سَمِعْت رَسُولَ اللَّهِ ﷺ
          يَقُولُ: «مَا نَهَيْتُكُمْ عَنْهُ فَاجْتَنِبُوهُ، وَمَا أَمَرْتُكُمْ بِهِ فَأْتُوا مِنْهُ مَا اسْتَطَعْتُمْ،
          فَإِنَّمَا
          أَهْلَكَ الَّذِينَ مِنْ قَبْلِكُمْ كَثْرَةُ مَسَائِلِهِمْ وَاخْتِلَافُهُمْ عَلَى أَنْبِيَائِهِمْ».</p>
        <p>[رَوَاهُ الْبُخَارِيُّ]</p>
        <p>، [وَمُسْلِمٌ]</p>
      </div>
      <p>Waxaa laga weriyay Abuu-Hureyra Cabdar-Raxmaan ibnu Sakhar (Alla haka
        raalli noqdee) inuu yiri: Waxaan maqlay Rasuulkii Alle ﷺ oo leh:</p>
      <p>“Waxaan idinka reebo ka dheeraada, waxaan idin faray la imaada intaad
        awoodi kartaan, waxaa halaagay dadkii idin ka horreeyey su’aal badnaan
        iyo khilaafkii Nebiyadooda.”</p>
      <p>Waxaa weriyay Bukhaari iyo Muslim.</p>
      <h3 id="sharaxa-xadiiska-8">Sharaxa Xadiiska</h3>
      <p>Xadiiskani wuxuu ugu yeerayaa Muslimiinta in ay Nebiga raacaan,
        waxaana saldhig u ah raacidda Nebiga ﷺ ka dheeraanshaha wuxuu reebay,
        taasoo aan ku xirneyn awood, maxaa yeelay iska dhowridda waxyaalaha
        xaaraanta ah kuma xirna awood ee waa wax qof kastaba ka suuroobi kara,
        waxaan ka ahayn xaaladaha khatarta ah ee baqtigu bannaanaado.</p>
      <p>Laakiin, wixii Nebigu faray iyagu waxay ku xiran yihiin in qofku
        awoodi karo, sababtoo ah wixii ka baxsan awoodda qofka loo qaban maayo,
        waxaase waajib ah wixii awooddiisa ah inuu daaacad iyo hagar la’aan u
        fuliyo.</p>
      <p>Waxaa kale ee Nebigu ﷺ nooga warramay in ummadihii hore qaar ka mid
        ah lagu rogay su’aal badnaan iyo inay khilaafi jireen waxay faraan
        Nebiyadoodu, su’aasha badan waxaa loola jeedaa su’aalaha looga dan
        leeyahay xujada iyo cariigsiga ee ma’aha in qofku warsado waxyaalaha uu
        jaahilka ka yahay haddii uu doonayo kaliya aqoon-kororsi iyo
        ku-dhaqan.</p>
      <h3 id="faaidada-xadiiska-7">Faa’idada Xadiiska</h3>
      <ol type="1">
        <li>Wixii Nebiga ﷺ reebay in laga dheeraado,</li>
        <li>Wixii Nebiga faray in la falo inta awooddu ku gaarsiiso,</li>
        <li>Su’aalaha aan loo baahneyn inaan culimada loo jeedin,</li>
        <li>Qofka inaan lagu kallifin waxaanu awoodi karin,</li>
        <li>Inay waajib tahay raacidda jidka Nebiga.</li>
      </ol>
      <h2 id="xadiiska-10aad-wax-la-wada-faray-nebiyada-iyo-muslimiinta">Xadiiska
        10aad: WAX LA WADA FARAY NEBIYADA IYO MUSLIMIINTA</h2>
      <div lang="ar">
        <p>عَنْ أَبِي هُرَيْرَةَ رَضِيَ اللهُ عَنْهُ قَالَ: قَالَ رَسُولُ اللَّهِ ﷺ «إنَّ اللَّهَ طَيِّبٌ لَا يَقْبَلُ
          إلَّا طَيِّبًا، وَإِنَّ اللَّهَ أَمَرَ الْمُؤْمِنِينَ بِمَا أَمَرَ بِهِ الْمُرْسَلِينَ فَقَالَ تَعَالَى: “يَا
          أَيُّهَا
          الرُّسُلُ كُلُوا مِنْ الطَّيِّبَاتِ وَاعْمَلُوا صَالِحًا”، وَقَالَ تَعَالَى: “يَا أَيُّهَا الَّذِينَ آمَنُوا
          كُلُوا مِنْ طَيِّبَاتِ مَا رَزَقْنَاكُمْ” ثُمَّ ذَكَرَ الرَّجُلَ يُطِيلُ السَّفَرَ أَشْعَثَ أَغْبَرَ يَمُدُّ
          يَدَيْهِ إلَى
          السَّمَاءِ: يَا رَبِّ! يَا رَبِّ! وَمَطْعَمُهُ حَرَامٌ، وَمَشْرَبُهُ حَرَامٌ، وَمَلْبَسُهُ حَرَامٌ، وَغُذِّيَ
          بِالْحَرَامِ، فَأَنَّى يُسْتَجَابُ لَهُ؟»</p>
        <p>[رَوَاهُ مُسْلِمٌ]</p>
      </div>
      <p>Waxaa laga weriyay Abuu Hureyra (Alla haka raalli noqdee) inuu yiri:
        Rasuulkii Alle ﷺ wuxuu yiri:</p>
      <p>“Ilaahay waa wanaagsan yahay mana aqbalo wax aan wanaagsaneyn,
        Ilaahayna wuxuu faray mu’miniinta, wixii uu faray Rususha sida uu ku
        sheegay aayadda dheheysa: ‘Rusuleey cuna raashinka kiisa bannaan ee
        fiican, camal fiicanna fala,’ iyo aayadda dheheysa: ‘Mu’miniineey cuna
        waxa fiican ee aan idinku arsaaqnay.’ Markaasuu xusay nin meel dheer u
        socdaalay oo timihii basaaseen, kubabka boor ku leh, oo gacmaha kor u
        taagaya, isagoo Ilaahay baryaaya oo leh: ‘Rabbigeyow, Rabbigeyow,’ isla
        markaana cuntadiisa xaaraan tahay, cabiddiisu xaaraan tahay, dharkiisu
        xaaraan yahay, xaaraan la soo qoodiyay – sidee looga aqbalayaa
        ducadiisa?”</p>
      <p>Waxaa weriyay Muslim.</p>
      <h3 id="sharaxa-xadiiska-9">Sharaxa Xadiiska</h3>
      <p>Xadiiskani wuxuu ka mid yahay xadiisyada qiimaha weyn ku leh fiqiga
        Islaamka, wuxuu na tusayaa in qofkii wax wanaagsan aan sadaqeysan laga
        aqbaleynin, ha noqdo xoolo, cunto, dhar iyo wixi lamid ah. Waxaanu isaga
        naftiisa u qaadaneynin yaanu sadaqa ula bixin.</p>
      <p>Aayad Qur’aan ah waxay sheegtay: “Inaan qofku wanaag helaynin ilaa uu
        bixiyo waxa uu naftiisa u jecel yahay.” Xagga falka camal aan
        wanaagsaneyn Ilaahay ma aqbalayo sida camalka looga jeedo ha lagaa
        sheego ama ha lagugu ammaano ama aad xoolo ku heshid ama camal shirki ku
        dheehan yahay ama aan sharcigaba ku dhisneyn.</p>
      <p>Xadiiskani wuxuu sheegay Rususha iyo Mu’miniinta ay u gudboon yihiin
        xalaal miiradnimada. Waxaana la faray labadoodaba inay wax wanaagsan
        cunaan, camal wanaagsanna falaan. Cuntada wanaagsan waa midda xalaasha
        ah camalka wanaagsanna waa midka ka fayow shirkiga ee waafaqsan
        sharciga. Waxa kale ee xadiiskan inoo sheegayaa in ku-dhaqanka
        waxyaalaha xaaraanta ah ay qofka ka fogeyneyso naxariista Alle, maxaa
        yeelay qofkii socotada ahaa ee safarku tabaaleeyay wuxuu mudan yahay
        naxariis, haddiise uu yahay xaaraan-quute xaq uma laha in la aqbalo
        ducadiisa ilaa uu ka toobad keeno uuna Ilaahay u noqdo.</p>
      <h3 id="faaidada-xadiiska-8">Faa’idada Xadiiska</h3>
      <ol type="1">
        <li>Inaan Ilaahay aqbaleynin camal xun,</li>
        <li>In qofku sadaqaysto wax wanaagsan ee uu jecel yahay,</li>
        <li>In ku-dhaqanka xaaraanta qofka ka fogeynayso Ilaahay.</li>
      </ol>
      <h2 id="xadiiska-11aad-dhowrsoonaanta">Xadiiska 11aad:
        DHOWRSOONAANTA</h2>
      <div lang="ar">
        <p>عَنْ أَبِي مُحَمَّدٍ الْحَسَنِ بْنِ عَلِيِّ بْنِ أَبِي طَالِبٍ سِبْطِ رَسُولِ اللَّهِ ﷺ وَرَيْحَانَتِهِ
          رَضِيَ
          اللَّهُ عَنْهُمَا، قَالَ: حَفِظْت مِنْ رَسُولِ اللَّهِ ﷺ «دَعْ مَا يُرِيبُك إلَى مَا لَا يُرِيبُك».</p>
        <p>رَوَاهُ التِّرْمِذِيُّ [رقم:٢٥٢٠]، وَالنَّسَائِيّ وَقَالَ التِّرْمِذِيُّ: حَدِيثٌ حَسَنٌ صَحِيحٌ.</p>
      </div>
      <p>Waxaa laga weriyay Abuu-Muxammad Al-Xasan ibnu Cali ibnu Abii-Daalib
        (Alla haka raalli noqdee) inuu yiri:</p>
      <p>Waxaan ka xafiday Rasuulkii Ilaahay ﷺ:</p>
      <p>“Dhaaf wixii shaki ku geliya oo aad wax cad ee aan shaki ku
        jirin.”</p>
      <p>Waxaa weriyay Tirmidi iyo Nasaa’i, wuxuuna yiri Tirmidi waa xadiis
        xasan oo saxiix ah.</p>
      <h3 id="sharaxa-xadiiska-10">Sharaxa Xadiiska</h3>
      <p>Xadiiskani waa saldhig adag oo qofka Muslimka ah cuskan karo markay
        ka hor yimaadaan arrimo murugsan ama shubho ku jirto oon xalaal iyo
        xaaraan midna lagu caddeyn ama camal lagu muransan yahay inuu sharciga
        waafaqsan yahay iyo in kale. Haddaba, marka arrintaasi kula soo
        gudboonaado wuxuu ku farayaa xadiiskan inaad iska dhaaftid wixii shaki
        kaa galo kuna dhaqantid waxa aad hubto inuu xaq yahay.</p>
      <h3 id="faaidada-xadiiska-9">Faa’idada Xadiiska</h3>
      <ol type="1">
        <li>In qofku ku dhiso camalka uu Ilaahay ugu dhawaanayo wax uu
          hubo;</li>
        <li>Inaanan qofku isku halleyn wax shaki ku jiro;</li>
        <li>Ka-dheeraanshaha shubhada iyo shakiga;</li>
      </ol>
      <h2 id="xadiiska-12aad-ha-fara-gelin-wax-aadan-ku-shaqa-lahayn">Xadiiska
        12aad: HA FARA GELIN WAX AADAN KU SHAQA LAHAYN</h2>
      <div lang="ar">
        <p>عَنْ أَبِي هُرَيْرَةَ رَضِيَ اللهُ عَنْهُ قَالَ: قَالَ رَسُولُ اللَّهِ ﷺ «مِنْ حُسْنِ إسْلَامِ الْمَرْءِ
          تَرْكُهُ مَا لَا يَعْنِيهِ”.</p>
        <p>حَدِيثٌ حَسَنٌ، رَوَاهُ التِّرْمِذِيُّ [رقم: ٢٣١٨] ، ابن ماجه [رقم:٣٩٧٦].</p>
      </div>
      <p>Waxaa laga weriyay Abuu Hureyra (Alla haka raalli noqdee) inuu yiri
        Rasuulkii Ilaahay ﷺ wuxuu yiri:</p>
      <p>“Qofka Islaam wanaaggiisa waxaa kamid ah inaanu faraha la gelin
        arrimo aanu shaqa ku laheyn.”</p>
      <p>Waa xadiis xasan ah. Waxaa weriyay Tirmidi iyo kuwa kale.</p>
      <h3 id="sharaxa-xadiiska-11">Sharaxa Xadiiska</h3>
      <p>Xadiiskani waa edbinta nafta iyo la-xisaabtankeeda, sababtoo ah waxaa
        dhab ah in dadku u badan yahay inay waqtigooda qaaliga ah badankiisa ku
        tabiyaan wax aaney waxba ugu jirin, marka waa in qofku miisaamo falkiisa
        iyo hadalkiisa waa inuu ogaado sidey arrimuhu xiriir ula leeyihiin
        noloshiisa, kaddib wixii wax u taraya adduunkiisa ama aakhiradiisa uu ku
        dhaqaaqo, wixii aan waxba faa’ido u laheynna waa inuu ka gaabsado, waa
        in aanu faraha la gelin arrimaha dadka kale khuseeya ee u gaarka ah.</p>
      <h3 id="faaidada-xadiiska-10">Faa’idada Xadiiska</h3>
      <ol type="1">
        <li>In qofku ilaaliyo ficilkiisa iyo hadalkiisa kuna abbaaro meel ku
          habboon;</li>
        <li>Inaan faraha lala gelin arrimo aaney waxba kaa gelin;</li>
        <li>Inuu qofku u jeediyo awooddiisa wax isaga anfacaya ama dadka kale
          wax u taraya.</li>
      </ol>
      <h3 id="xadiiska-13aad-kalgaceylka">Xadiiska 13aad: KALGACEYLKA</h3>
      <div lang="ar">
        <p>عَنْ أَبِي حَمْزَةَ أَنَسِ بْنِ مَالِكٍ رَضِيَ اللهُ عَنْهُ خَادِمِ رَسُولِ اللَّهِ ﷺ عَنْ النَّبِيِّ ﷺ
          قَالَ:
          «لَا يُؤْمِنُ أَحَدُكُمْ حَتَّى يُحِبَّ لِأَخِيهِ مَا يُحِبُّ لِنَفْسِهِ».</p>
        <p>رَوَاهُ الْبُخَارِيُّ [رقم:١٣]، وَمُسْلِمٌ [رقم:٤٥].</p>
        <p>رَوَاهُ الْبُخَارِيُّ وَمُسْلِمٌ</p>
      </div>
      <p>Waxaa laga weriyay Abuu Xamsa Anas ibnu Maalik (Alla haka raalli
        noqdee) oo ahaa adeegihii Rasuulka ﷺ inuu ka weriyay Nebiga ﷺ inuu
        yiri:</p>
      <p>“Qofka iimaankiisu dhab ma noqdo ilaa uu la jeclaado walaalki waxa uu
        naftiisa la jecel yahay.”</p>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska-12">Sharaxa Xadiiska</h3>
      <p>Xadiiskani wuxuu ka hadlayaa qiimaha weyn ee iimaanka dhabta ku
        leeyahay bulshada Muslimka ah. Sida runta iimaanku waa saldhigga
        iskaashiga iyo xasilloonaanta bulshada laga billaabo qoyska ilaa heerka
        dowladnimada, marka la yaab ma laha haddii Nebigeennu ﷺ ku xiray
        iimaanka qofka inuu walaalihii la jeclaado waxa uu naftiisa u doonaayo,
        taasoo ah inaanu qofku xaasid ku noqon dadka walaalihiis, uusan ka
        xumaanin ama ku nicin haddii ay qof walaalki ah wax u kordhaan.</p>
      <p>Isla markaa wuxuu xadiisku ina tusinayaa inaan qofku u qaadin
        walaalihi xumaato aanu naftiisa uga raalli aheyn. Mar haddii ay dadku
        is-jeclaadaan Ilaahay dartii wey isku kalsoonaan karaan marka waxa
        halkaa ka dhalanaya iskaashi, wada-shaqeyn iyo wax wada-qabsi.</p>
      <p>Tusaale ahaan waxaad la jeceshahay naftaada caafimaad, maal badan,
        magac iyo sharaf, sidoo kale la jeclow dadka walaalahaa ah waxyaalahaas
        oo dhan.</p>
      <h3 id="faaidada-xadiiska-11">Faa’idada Xadiiska</h3>
      <ol type="1">
        <li>Ka dheeraanshaha xaasidnimada iyo xumaanta qalbiga lagu hayo;</li>
        <li>In qofka iimaankiisa ku xiran yahay waxa uu walaalihiisa Muslimka ah
          qalbiga ugu hayo;</li>
        <li>Inuu ka dhowro qofka dadka wixii aanu naftiisa u quureyn,</li>
        <li>Inuu ku dadaalo waxyaalaha usoo jiidaaya jeceylka walaalihi, kana
          dheeraado wixii naceyb iyo colaad uga abuuraya qalbiga.</li>
      </ol>
      <h2 id="xadiiska-14aad-waxyaalaha-dhiigga-muslimka-banneynaya">Xadiiska
        14aad: WAXYAALAHA DHIIGGA MUSLIMKA BANNEYNAYA</h2>
      <div lang="ar">
        <p>عَنْ ابْنِ مَسْعُودٍ رَضِيَ اللهُ عَنْهُ قَالَ: قَالَ رَسُولُ اللَّهِ ﷺ «لَا يَحِلُّ دَمُ امْرِئٍ مُسْلِمٍ [
          يشهد أن لا إله إلا الله، وأني رسول الله] إلَّا بِإِحْدَى ثَلَاثٍ: الثَّيِّبُ الزَّانِي،
          وَالنَّفْسُ بِالنَّفْسِ، وَالتَّارِكُ لِدِينِهِ الْمُفَارِقُ لِلْجَمَاعَةِ».</p>
        <p>رَوَاهُ الْبُخَارِيُّ وَمُسْلِمٌ</p>
      </div>
      <p>Waxaa laga weriyay ibnu-Mascuud (Alla haka raalli noqdee) inuu yiri,
        Rasuulka Ilaahay ﷺ wuxuu yiri:</p>
      <p>“Qof Muslim ah ma bannaana in dhiiggiisa la daadiyo haddaanu saddexda
        arrin midkood uusan ku kicin:</p>
      <ol type="1">
        <li>Qofkii isagoo reer leh, ama horay reer u yeeshay ee dhilleysta;</li>
        <li>Kii qof Muslim ah dila;</li>
        <li>Qofka Diinta ka baxa ee ururka Muslimka ka faquuqma.</li>
      </ol>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska-13">Sharaxa Xadiiska</h3>
      <p>Xadiiskani wuxuu caddeynayaa halka Islaamku ka taagan yahay dembiyada
        foosha xun, maxaa yeelay, dhiigga Islaamku aad buu qaali u yahay mana
        oggola Muslimku in dhayal lagu daadiyo, marka waxaa loo banneeyay
        dhiigga qofka dembiyadaa midkood falay waa iney yihiin dembiyo halis ah
        oo halbowlaha goynaya xasilloonaanta iyo nabadgelyada bulshada Muslimka
        ah ee ku dhisan isku kalsoonaanta iyo iskaashiga.</p>
      <h3 id="faaidada-xadiiska-12">Faa’idada Xadiiska</h3>
      <ol type="1">
        <li>In seddexdaa dembi ee dhiigga Muslimka xalaaleynaya yihiin keli ah
          sinada uu falo qofka reerka yeeshay iyo qofkii dilay ruux Muslim ah iyo
          qofkii ridoobay;</li>
        <li>Sida Islaamku u ilaaliyo nasabka iyo sharafta qofka Muslimka
          ah;</li>
        <li>Ilaalinta nabadgelyada iyo wixii bulshada qas gelinaya.</li>
      </ol>
      <h2 id="xadiiska-15aad-anshaxa-wanaagsan">Xadiiska 15aad: ANSHAXA
        WANAAGSAN</h2>
      <div lang="ar">
        <p>عَنْ أَبِي هُرَيْرَةَ رَضِيَ اللهُ عَنْهُ أَنَّ رَسُولَ اللَّهِ ﷺ قَالَ: «مَنْ كَانَ يُؤْمِنُ بِاَللَّهِ
          وَالْيَوْمِ الْآخِرِ فَلْيَقُلْ خَيْرًا أَوْ لِيَصْمُتْ، وَمَنْ كَانَ يُؤْمِنُ بِاَللَّهِ وَالْيَوْمِ الْآخِرِ
          فَلْيُكْرِمْ
          جَارَهُ، وَمَنْ كَانَ يُؤْمِنُ بِاَللَّهِ وَالْيَوْمِ الْآخِرِ فَلْيُكْرِمْ ضَيْفَهُ».</p>
        <p>[رَوَاهُ الْبُخَارِيُّ]</p>
        <p>، [وَمُسْلِمٌ]</p>
      </div>
      <p>Waxaa laga weriyay Abuu-Hureyra (Alla haka raalli noqdee) inuu yiri,
        Rasuulkii Ilaahay ﷺ wuxuu yiri:</p>
      <p>“Qofkii rumeeyay Alle iyo maalinta Qiyaamaha haku hadlo kheyr ama ha
        iska aamuso, qofkii Alle iyo Qiyaamaha rumeeyay ha xurmeeyo deriskiisa,
        qofkii Alle iyo Qiyaamaha rumeeyay hasoo dhoweeyo martidiisa.”</p>
      <p>Waxaa weriyay al-Bukhaari iyo Muslim.</p>
      <h3 id="sharaxa-xadiiska-14">Sharaxa Xadiiska</h3>
      <p>Xadiiskani wuxuu ina barayaa dhaqanka wanaagsan ee ku habboon
        sharafta qofka Muslimka ah, hadalku waa qalabka kowaad ee dadka kuu soo
        dhoweynaaya ama kaa fogeynaaya, marka qofku waa inuu ku fakiro waxa uu
        ku hadlayo inta hadalka ku jiro afkiisa marka haddii uu rabo inuu ku
        hadlo wax kheyr leh oo waxtar leh haku hadlo, haddiise uu yahay mid shar
        ah oo dhibaato usoo jiidaya qofka naftiisa amase cid kaleba waa inuu
        iska aamusaa.</p>
      <h3 id="faaidada-xadiiska-13">Faa’idada Xadiiska</h3>
      <ol type="1">
        <li>In qofku fikiro intuuna hadlin;</li>
        <li>Inuu kheyr ku hadlo sharkana ka af-haysto;</li>
        <li>Inuu dhowro xuquuqda jaarka;</li>
        <li>In la sooro martida.</li>
      </ol>
      <h2 id="xadiiska-16aad-carada">Xadiiska 16aad: CARADA</h2>
      <div lang="ar">
        <p>«عَنْ أَبِي هُرَيْرَةَ أَنْ رَجُلًا قَالَ لِلنَّبِيِّ أَوْصِنِي. قَالَ: لَا تَغْضَبْ، فَرَدَّدَ مِرَارًا،
          قَالَ:
          لَا تَغْضَبْ»</p>
        <p>[رَوَاهُ الْبُخَارِيُّ].</p>
      </div>
      <p>Waxaa laga weriyay Abii-Hureyra (Alla haka raalli noqdee) in nin u
        yimid Nebiga kuna yiri: “Ii dardaaran.”</p>
      <p>Markaasuu Nebigu yiri, “Ha caroonin.” Markaasuu ku celceliyay erayga
        “Ha caroonin.”</p>
      <p>Waxaa weriyey al-Bukhaari.</p>
      <h3 id="sharaxa-xadiiska-15">Sharaxa Xadiiska</h3>
      <p>Caradu waxay ka mid tahay jirrooyinka xun xun ee qofka jarka ka
        tuura, dembiyo waaweynna usoo jiida, lamana celin karo carada oo waa wax
        ku abuuran qofka oo marka lagula kaco wax aanu raalli ka aheyn
        dhiiggiisa dhaqaajiya, marka Nebigu wuxuu ugu yeerayaa Muslimiinta iney
        is-celiyaan intay caro burburayaan, waa inaan qofku u hoggaansamin waxay
        caradu u yeereyso, xadiis kale wuxuu Nebigu ku waaniyay qofka caradu
        qaadqaadeyso inuu weysa qaato ama xaalka uu ahaa beddelo oo hadduu
        taagnaa fariisto hadduu fadhiyey jiifsado. Marka xadiiskani wuxuu kuugu
        yeerayaa inaan caradu xadka kaa saarin.</p>
      <h3 id="faaidada-xadiiska-14">Faa’idada Xadiiska</h3>
      <ol type="1">
        <li>Waa inuu xusuusto qofku waxa ka dhalanaya carada,</li>
        <li>Waa inuu qofku is-celiyo haddii uu caroodo, oo wax kale ku caro
          burburo,</li>
        <li>Inuu ka dheeraado inuu qaado tillaabo ama go’aan isagoo careysan,
          maxaa yeelay, wuxuu ka shalayn doonaa markay caradu ka baxdo.</li>
      </ol>
      <h2 id="xadiiska-17aad-naxariista">Xadiiska 17aad: NAXARIISTA</h2>
      <div lang="ar">
        <p>عَنْ أَبِي يَعْلَى شَدَّادِ بْنِ أَوْسٍ رَضِيَ اللهُ عَنْهُ عَنْ رَسُولِ اللَّهِ ﷺ قَالَ: «إنَّ اللَّهَ
          كَتَبَ
          الْإِحْسَانَ عَلَى كُلِّ شَيْءٍ، فَإِذَا قَتَلْتُمْ فَأَحْسِنُوا الْقِتْلَةَ، وَإِذَا ذَبَحْتُمْ فَأَحْسِنُوا
          الذِّبْحَةَ، وَلْيُحِدَّ أَحَدُكُمْ شَفْرَتَهُ، وَلْيُرِحْ ذَبِيحَتَهُ».</p>
        <p>رَوَاهُ مُسْلِمٌ.</p>
      </div>
      <p>Waxaa laga weriyay Abii-Yaclaa Shaddaad ibnu Aws (Alla haka raalli
        noqdee), inuu yiri Rasuulkii Ilaahay ﷺ:</p>
      <p>“Wax walba waxaa Ilaahay u waajibiyay samafal, haddii aad wax
        dileysaan si wanaagsan wax u dila oo haku silcinina nafta waxa la
        dilayo, haddii aad wax gowraceysaan si wanaagsan u gowraca, qofka wax
        gowracaya waa inuu middida soofeeyo uuna neefka u raaxeeyo.”</p>
      <p>Waxaa weriyay Muslim.</p>
      <h3 id="sharaxa-xadiiska-16">Sharaxa Xadiiska</h3>
      <p>Wuxuu ka hadlayaa xadiiskani sida Islaamku naxariista ugu dadaalayo,
        maxaa yeelay, qofkii muteystay in la dilo waa in Islaamnimada loogu
        naxariisto oon nafta lagu silcin, marka waa in qalabka lagu dilayo yahay
        mid dhaqso nafta uga qabanaya. Naxariistaasi kuma koobna dadka ee waxaa
        loo naxariisanayaa xoolaha iyagana waa in loo fududeeyo oo lagu gowraco
        middi aad u afweyn oo markiiba u raaxeysa.</p>
      <h3 id="faaidada-xadiiska-15">Faa’idada Xadiiska</h3>
      <ol type="1">
        <li>Qiimaha naxariistu ku leedahay diinta Islaamka,</li>
        <li>Qofka la ciqaabaayo waa inaan si xun oo silic ah loo ciqaabin,</li>
        <li>In xoolaha loo naxariisto,</li>
        <li>Marba haddii loo ixsaan falayo qofka nafta laga qabanaayo marka kan
          noolna waa in loo ixsaan falo oo laga dhowro dhibka, cadaadinta,
          qallooca iyo dulmiga.</li>
      </ol>
      <h2 id="xadiiska-18aad-la-dhaqanka-dadka">Xadiiska 18aad: LA DHAQANKA
        DADKA</h2>
      <div lang="ar">
        <p>عَنْ أَبِي ذَرٍّ جُنْدَبِ بْنِ جُنَادَةَ، وَأَبِي عَبْدِ الرَّحْمَنِ مُعَاذِ بْنِ جَبَلٍ ، عَنْ رَسُولِ
          اللَّهِ
          قَالَ: «اتَّقِ اللَّهَ حَيْثُمَا كُنْت، وَأَتْبِعْ السَّيِّئَةَ الْحَسَنَةَ تَمْحُهَا، وَخَالِقْ النَّاسَ
          بِخُلُقٍ
          حَسَنٍ».</p>
        <p>رَوَاهُ التِّرْمِذِيُّ [رقم:1987] وَقَالَ: حَدِيثٌ حَسَنٌ، وَفِي بَعْضِ النُّسَخِ: حَسَنٌ صَحِيحٌ.</p>
      </div>
      <p>Waxaa laga weriyay Abuu-Dar, Jundub ibnu Junaada iyo
        Abuu-Cabdar-Raxmaan Mucaad ibnu Jabal (Alla haka raalli noqdee) iney ka
        weriyeen Rasuulkii Ilaahay ﷺ inuu yiri:</p>
      <p>“Alla ka cabso, meel kasta oo aad joogtid, xumaantana raaci samaan
        tirtirta, dadkana dabeecad fiican kula dhaqan.”</p>
      <p>Waxaa weriyay Tirmidi, wuxuuna yiri waa xadiis xasan ah.</p>
      <h3 id="sharaxa-xadiiska-17">Sharaxa Xadiiska</h3>
      <p>Xadiiskani wuxuu ka hadlayaa anshaxa qofka Muslimka ah, xagga Ilaahay
        iyo xagga aadamigaba. Xagga Ilaahay waa inuu iska dhowro meel kasta oo
        uu joogo ku-xadgudubka sharciga iyo xuduudda Ilaahay, haddii uu xumaan
        sameeyo uu ku-xadgudbo wax kamid ah sharciga waa inuu is-gaaro oo uu ka
        noqdo xumaantii, haddii uu sidaa yeelo waa laga tirtirayaa ciqaabtii
        dembiga uu galay.</p>
      <p>Xagga dadka wuxuu faray xadiiskani in qofka Muslimka ah, kula dhaqmo
        dadka dabeecad wanaagsan, taasoo ah inaad dadka nabad geliso oon
        dhibkaaga gaarin kaddibna aad wax u tartid dadka kale adigoon wax
        abaalgud ah ka sugin, waa in dadka dheeftaadu gaarto dhibkaaguna gaarin
        waa sidaas dabeecadda fiican.</p>
      <h3 id="faaidada-xadiiska-16">Faa’idada Xadiiska</h3>
      <ol type="1">
        <li>Cabsida Ilaahay inay waajib tahay,</li>
        <li>In qofku iska dhowro ku-xadgudbidda sharciga,</li>
        <li>Qofkii xumaan falaa waa inuu is-gaaro uuna xumaantii wanaag ku
          beddelo,</li>
        <li>Qofka Muslimka ah waa inuu dabeecad fiican dadka kula dhaqmaa,</li>
        <li>Qofku waa inuu ahaado wax tare aan waxyeello laheyn.</li>
      </ol>
      <h2 id="xadiiska-19aad-gargaarka-alla">Xadiiska 19aad: GARGAARKA
        ALLA</h2>
      <div lang="ar">
        <p>عَنْ عَبْدِ اللَّهِ بْنِ عَبَّاسٍ قَالَ: «كُنْت خَلْفَ رَسُولِ اللَّهِ يَوْمًا، فَقَالَ: يَا غُلَامِ! إنِّي
          أُعَلِّمُك كَلِمَاتٍ: احْفَظْ اللَّهَ يَحْفَظْك، احْفَظْ اللَّهَ تَجِدْهُ تُجَاهَك، إذَا سَأَلْت فَاسْأَلْ
          اللَّهَ،
          وَإِذَا اسْتَعَنْت فَاسْتَعِنْ بِاَللَّهِ، وَاعْلَمْ أَنَّ الْأُمَّةَ لَوْ اجْتَمَعَتْ عَلَى أَنْ يَنْفَعُوك
          بِشَيْءٍ لَمْ
          يَنْفَعُوك إلَّا بِشَيْءٍ قَدْ كَتَبَهُ اللَّهُ لَك، وَإِنْ اجْتَمَعُوا عَلَى أَنْ يَضُرُّوك بِشَيْءٍ لَمْ
          يَضُرُّوك
          إلَّا بِشَيْءٍ قَدْ كَتَبَهُ اللَّهُ عَلَيْك؛ رُفِعَتْ الْأَقْلَامُ، وَجَفَّتْ الصُّحُفُ». رَوَاهُ
          التِّرْمِذِيُّ
          [رقم:2516] وَقَالَ: حَدِيثٌ حَسَنٌ صَحِيحٌ.</p>
        <p>وَفِي رِوَايَةِ غَيْرِ التِّرْمِذِيِّ: «احْفَظْ اللَّهَ تَجِدْهُ أمامك، تَعَرَّفْ إلَى اللَّهِ فِي الرَّخَاءِ
          يَعْرِفُك فِي الشِّدَّةِ، وَاعْلَمْ أَنَّ مَا أَخْطَأَك لَمْ يَكُنْ لِيُصِيبَك، وَمَا أَصَابَك لَمْ يَكُنْ
          لِيُخْطِئَك، وَاعْلَمْ أَنَّ النَّصْرَ مَعَ الصَّبْرِ، وَأَنْ الْفَرَجَ مَعَ الْكَرْبِ، وَأَنَّ مَعَ الْعُسْرِ
          يُسْرًا».</p>
      </div>
      <p>Waxaa laga weriyay Abuu-Cabbaas Cabdullaah ibnu Cabbaas (Alla haka
        raalli noqdee) inuu yiri:</p>
      <p>Anigoo daba socda Nebiga maalin ayuu i yiri: “Dhageyso wiilyahow
        waxaan ku barayaa ereyadan: Ilaahay dhowr isaguna waa ku dhowrayaa,
        Ilaahay dhowr waxaad ka heli doontaa hortaada. Haddii aad wax baryeysid
        Ilaahay bari, haddii aad gargaar dooneysid Ilaahay gargaarso. Ogow
        haddii ummaddoo dhan isugu tagto iney wax kuu tarto waxaan Alla kuu
        qorin kuuma qaban karaan. Haddii ay isugu tagaan iney dhib ku
        gaarsiiyaan kuma gaarsiin karaan wax aan laguu qorin, qalinkii waa la
        rafacay, anqaastii xaanshiduna wey qallashay.”</p>
      <p>Waxaa weriyey Tirmidi waana xadiis xasan saxiix ah.</p>
      <h3 id="sharaxa-xadiiska-18">Sharaxa Xadiiska</h3>
      <p>Xadiiskani wuxuu ka hadlayaa sidii leysugu kalsoonaan lahaa Ilaahayna
        loo cuskan lahaa. Haddii qofku xafido amarka Ilaahay faray isagana
        Ilaahay baa ka xafidaya musiibooyinka dunida ku baahsan, macnaha waa
        haddii aad raacdid jidka toosan ee Ilaahay jideeyay waxaad ka
        badbaadeysaa balaayooyinka badan ee ka dhasha baadinimada iyo
        ku-xadgudubka sharciga. Wuxuu faray Nebiga qof kasta inuu ilaaliyo
        sharciga Ilaahay si uu uga helo hortiisa arrimihiisa oo Ilaahay u irrido
        bixinayo, waxaana lagu sheegay aayad Qur’aan ah in ninkii Ilaahay ka
        cabsada arrimihiisa loo sahlayo, ciriirigana Ilaahay ka saarayo, meel
        uusan wax ka fileynna laga irsaaqayo.</p>
      <p>Marka haddii Ilaahay kuu ballan qaaday inuu arrimahaaga fulinayo waa
        inaad isaga weydiisataa muraadkaada, marka wax la weydiisanayo keligii
        weydiiso. Haddii arrimaha aad warsaneysaa yihiin kuwa Ilaahay la kelida
        yahay sida risqiga, ilmaha, cumri dhirirka, cudur qaadidda, roobka iyo
        wixi lamid ah. Haddiise waxaad codsaneysaa yahay arrimaha dadka
        dhexdiisa isa siin karaan sida maacuunka iyo waxyaalaha aadamiga Ilaahay
        awoodda u siiyay ee uu bixin karo waa la weydiisan karaa arrinkaa qofkii
        wax ka qaban kara. Markaadse gashid meel halis ah oo Ilaahay keligi wax
        ka qaban karo sida markaad geshid meelo aad khatar u ah sida doon badda
        ku maashootay oo kale ama dab ku kacay dayuurad cirka socota iyo
        musiibooyinka Ilaahay oo keliya loo sheegan karo waa inaad Ilaahay
        keligi gargaar warsatid, maxaa yeelay waxyaalaha ka baxsan awoodda
        aadamiga waa in Ilaahay la warsado.</p>
      <p>Waxaa kale oo xadiisku caddeynayaa in dhib iyo dheefba Ilaahay hayo
        keligi, dadkuna waxba geli kareyn waxna kuu tari kareyn haddii aan
        Ilaahay horay kuugu qorin, wixii Ilaahay kuu qorayna hore ayey u dhigan
        yihiin marka waxaa laga rabaa qofka inaanu waxba u habranin ama aanu
        cabsanin ee waa inuu ku dhaqaaqo wixii uu xaq u garto isagoo ku kalsoon
        Ilaahiisa oo isaga qura cuskanaya kana gargaar dalbaya.</p>
      <h3 id="faaidada-xadiiska-17">Faa’idada Xadiiska</h3>
      <ol type="1">
        <li>Qofkii xafida sharciga Ilaahay inuu sharta ka xafidayo,</li>
        <li>Qofkii Ilaahay isku halleeya isagaa u jidbixinaaya,</li>
        <li>Qofkii cid baryaya waa inuu Ilaahay baryo isagana gargaar
          weydiisto,</li>
        <li>Waa in qofku ogaado inaan cidna ka baajin kareyn wixii ioo qoray
          cidnana u diidi kareyn wixii loo calfay,</li>
        <li>Camalka wanaagsan wuxuu ka badbaadiyaa qofka musiibooyinka,</li>
        <li>Waa in qofku ku kalsoonaado naftiisa kuna tiirsado llaahiisa
          keligi.</li>
      </ol>
      <h2 id="xadiiska-20aad-xishoodka">Xadiiska 20aad: XISHOODKA</h2>
      <div lang="ar">
        <p>عَنْ ابْنِ مَسْعُودٍ عُقْبَةَ بْنِ عَمْرٍو الْأَنْصَارِيِّ الْبَدْرِيِّ قَالَ: قَالَ رَسُولُ اللَّهِ «إنَّ
          مِمَّا
          أَدْرَكَ النَّاسُ مِنْ كَلَامِ النُّبُوَّةِ الْأُولَى: إذَا لَمْ تَسْتَحِ فَاصْنَعْ مَا شِئْت».</p>
        <p>[رَوَاهُ الْبُخَارِيُّ].</p>
      </div>
      <p>Waxaa laga weriyay Abuu-Mascuud Cuqba ibnu Camar al-Ansaari al-Badri
        (Alla haka raalli noqdee) inuu yiri: Rasuulkii Ilaahay wuxuu yiri:</p>
      <p>“Waxaa kamid ahaa hadalladii laga soo gaaray Nebiyadii hore: Haddii
        aadan xishooneyn fal waxaad doontid.”</p>
      <p>Waxaa weriyay Bukhaari.</p>
      <h3 id="sharaxa-xadiiska-19">Sharaxa Xadiiska</h3>
      <p>Xadiiskani wuxuu ka hadlayaa qiimaha weyn ee xishoodku ku lahaa
        diinihii hore ee aadamigu kasoo dhaxleen Nebiyadii hore (nebedgelyo iyo
        naxariisi korkooda ha ahaatee). Hadalka waxaa laga garanayaa in Nebi
        walba ummaddiisa ku waanin jirey, Nebi Muxammedna wuxuu u sheegay
        ummaddiisa in xishoodku kamid yahay iimaanka. Marka xishood la’aan waa
        iimaan la’aan, ama xishood laawe waa iimaan laawe, sidaa awgeed,
        xadiiskan waa hanjabaad iyo goodin u jeedda qofka xishoodka fududaysta,
        lana dareensiinayo haddii uu fududeysto xishoodka qiimaha uu ku leeyahay
        bulshada inuu hoos u dhici doono, isla markaana ciqaab mudan doono,
        maxaa yeelay, xishoodku waa xakamaha qofka ka hortaagan xumaatada,
        qallooca, sharaf-dhaca iyo dulliga.</p>
      <h3 id="faaidada-xadiiska-18">Faa’idada Xadiiska</h3>
      <ol type="1">
        <li>Qiimaha weyn ee xishoodku ku leeyahay taariikhda aadamiga,</li>
        <li>Qofka aan xishoon kheyr iaga sugi maayo,</li>
        <li>In xishoodku kamid yahay anshaxa wanaagsan ee dadka ku faano,</li>
        <li>Goodiga ku dhacay xishood laawaha inuu mudan doono ciqaab adag,
          maxaa yeelay mar haddii qofku xishoodka ka tago wuxuu ku kacayaa dembiyo
          fool xun.</li>
      </ol>
      <h2 id="xadiiska-21aad-qumanaanta">Xadiiska 21aad: QUMANAANTA</h2>
      <div lang="ar">
        <p>عَنْ أَبِي عَمْرٍو وَقِيلَ: أَبِي عَمْرَةَ سُفْيَانَ بْنِ عَبْدِ اللَّهِ قَالَ: «قُلْت: يَا رَسُولَ اللَّهِ!
          قُلْ لِي فِي الْإِسْلَامِ قَوْلًا لَا أَسْأَلُ عَنْهُ أَحَدًا غَيْرَك؛ قَالَ: قُلْ: آمَنْت بِاَللَّهِ ثُمَّ
          اسْتَقِمْ».</p>
        <p>[رَوَاهُ مُسْلِمٌ].</p>
      </div>
      <p>Waxaa laga weriyay Abuu-Camr – waxaa sidoo kale la oran jiray
        Abuu-Camra – Sufyaan ibnu Cabdullaahi (Alla haka raalli noqdee) inuu
        yiri:</p>
      <p>“Waxaan ku iri Rasuulkii Alla ﷺ, “Iiga sheeg Islaamka eray aanan
        weydiin doonin qof aan adiga aheyn.” Wuxuu yiri Nebiga ﷺ, “Waxaad
        dhahdaa Ilaahay baan rumeeyay kaddibna ku toos jidka quman.”</p>
      <p>Waxaa weriyay Muslim.</p>
      <h3 id="sharaxa-xadiiska-20">Sharaxa Xadiiska</h3>
      <p>Xadiiskani waa laba eray oo aad u xeel dheer, maxaa yeelay, Islaamkii
        baa intaas ku idil: In qofku Ilaahay rumeeyo sharcigana ku camal falo,
        ku-toosnaanta jidka quman waa in la fuliyo waxa lagu amray, ka
        reebtoonto wixii lagaa reebay, qofkii intaas laga helo ma jiro wax uga
        dhiman Islaamnimadii.</p>
      <h3 id="faaidada-xadiiska-19">Faa’idada Xadiiska</h3>
      <ol type="1">
        <li>Iimaanka ayaa ka horreeya camal falka kale,</li>
        <li>Ku-sugnaanta iimaanka,</li>
        <li>Ku toosnaanta jidka quman,</li>
        <li>Hadalka gaaban oo lagu murtiyeeyo arrimo aad u xeel dheer.</li>
      </ol>
      <h2 id="xadiiska-22aad-waxa-jannada-lagu-galo">Xadiiska 22aad: WAXA
        JANNADA LAGU GALO</h2>
      <div lang="ar">
        <p>عَنْ أَبِي عَبْدِ اللَّهِ جَابِرِ بْنِ عَبْدِ اللَّهِ الْأَنْصَارِيِّ : «أَنَّ رَجُلًا سَأَلَ رَسُولَ اللَّهِ
          فَقَالَ: أَرَأَيْت إذَا صَلَّيْت الْمَكْتُوبَاتِ، وَصُمْت رَمَضَانَ، وَأَحْلَلْت الْحَلَالَ، وَحَرَّمْت
          الْحَرَامَ،
          وَلَمْ أَزِدْ عَلَى ذَلِكَ شَيْئًا؛ أَأَدْخُلُ الْجَنَّةَ؟ قَالَ: نَعَمْ».</p>
        <p>[رَوَاهُ مُسْلِمٌ].</p>
      </div>
      <p>Waxaa laga weriyay Abuu-Cabdullaahi Jaabir ibnu Cabdullaahi al-Ansari
        (Alla haka raalli noqdee) in nin weydiiyey Rasuulka Ilaahay ﷺ:</p>
      <p>“Haddaan tukado salaadda, oon soomo Ramadaanka, oon baneesto
        xalaasha, oon iska reebo xaaraanta, intaana aanan waxna ka siyaadin, ma
        gelayaa Jannada?”</p>
      <p>Wuxuu ku jawaabay Nebigii ﷺ, “Haa.”</p>
      <p>Waxaa weriyay Muslim.</p>
      <p>Macnaha aan ka reebtoonaado xaaraanta waa aan ka dheeraado xaaraan oo
        idil. Macnaha banneysto xalaasha waa aan ku dhaqmo waxa xalaasha ah
        anigoo rumeysan xalaalnimadooda.</p>
      <h3 id="sharaxa-xadiiska-21">Sharaxa Xadiiska</h3>
      <p>Xadiiskani wuxuu inooga warramay waxa lagu muteysanayo Jannada taasoo
        ah in qofku guto waajibaadka lagu farad yeelay kana dheeraado waxyaalaha
        laga xaaraantimeeyay oo aad ugu yar dunida sida doofaarka, khamrada iyo
        xaqa dadka kale, iyo inuu cuno wixii Ilaahay u xalaaliyay oo ah wixii
        kasoo haray xaaraanta.</p>
      <h3 id="faaidada-xadiiska-20">Faa’idada Xadiiska</h3>
      <ol type="1">
        <li>Oogidda salaadda, soomidda,</li>
        <li>Ka dheeraanshaha xaaraanta,</li>
        <li>Ku-dhaqanka xalaasha,</li>
        <li>In camalka fiican lagu helayo Jannada.</li>
      </ol>
      <h2 id="xadiiska-23aad-falka-kheyrka">Xadiiska 23aad: FALKA KHEYRKA</h2>
      <div lang="ar">
        <p>عَنْ أَبِي مَالِكٍ الْحَارِثِ بْنِ عَاصِمٍ الْأَشْعَرِيِّ قَالَ: قَالَ رَسُولُ اللَّهِ «الطَّهُورُ شَطْرُ
          الْإِيمَانِ، وَالْحَمْدُ لِلَّهِ تَمْلَأُ الْمِيزَانَ، وَسُبْحَانَ اللَّهِ وَالْحَمْدُ لِلَّهِ تَمْلَآنِ
          -أَوْ:
          تَمْلَأُ- مَا بَيْنَ السَّمَاءِ وَالْأَرْضِ، وَالصَّلَاةُ نُورٌ، وَالصَّدَقَةُ بُرْهَانٌ، وَالصَّبْرُ ضِيَاءٌ،
          وَالْقُرْآنُ حُجَّةٌ لَك أَوْ عَلَيْك، كُلُّ النَّاسِ يَغْدُو، فَبَائِعٌ نَفْسَهُ فَمُعْتِقُهَا أَوْ
          مُوبِقُهَا».
          [رَوَاهُ مُسْلِمٌ].</p>
      </div>
      <p>Waxaa laga weriyay Abuu Maalig al—Xaaris ibn Caasim Al—Ashcari , Inuu
        yiri: Rasuulkii Alla wuxuu yiri:</p>
      <p>Nadaafaddu waa iimaanka barki, xamdiga Allana wuxuu buuxiyaa
        miisaanka — Ereyada Subxaanallaah… Alxamdu Lillaah, waxay buuxiyaan
        cirka iyo dhulka dhexdooda, salaaddu waa nuur, sadaqadu waa burhaan
        (xujo), sabarku waa iftiin, Qur’aanku xujo ayuu kuu noqdaa amaa kugu
        noqdaa, dadka oo dhammi wey kallahaan naftoodey iib geeyaan, qaar wey
        xureeyaan, qaama wey halaagaan.”</p>
      <p>Waxaa weriya Muslim.</p>
      <h3 id="sharaxa-xadiiska-22">Sharaxa Xadiiska</h3>
      <p>Xadiiskani wuxuu ina tusayaa arrimo aad u qiimo weyn: Nadaafadda
        waxaa looga jeedaa in qalbiga laga safeeyo xaasidnimada, xinka iyo
        jirrooyinka<br />
        qalbiga gala ee faraha badan. Marka qofkii Ilaahay rumeeya waxaasna ka
        nadiifiyo qalbigiisa ayuu iimaanku mid dhan noqonayaa. Ereyga mahad—naqa
        ee ah (al Xamdu Lillaah) ajarkiisu wuxuu buuxinayaa miisaanka lagu
        miisaamo kheyrka iyo sharka oo Ilaahay og yahay inta uu la eg’yahay,
        sidoo kale labada eray oo wada jira ee kala ah (Subxaana llaahi walxamdu
        Lillaah) waxay buuxinayaan ajarkoodu ama abaal—gudkoodu cirka iyo dhulka
        dhexdooda, waa siyaalo Ilaahay oo keli ah uu qiyaasi karo.</p>
      <p>Salaaddu waxay u noqonaysaa qofka nuur uu ku hanuuno, sadaqadu waxay
        u noqoneysaasummad muujisa qofka islaam—nimadiisa iyo siduu xoolahiisa,
        xooggiisa iyo aqoontiisa ugu caawiyay walaalihiisii u baahnaa, sabrigu
        waa ku adkeysiga xaqa, iyo ku adkeysiga iska celinta iyo ka fogaanshaha
        wixii ilaahay xaaraantimeeyey, iyo u sabarka wixii dhib ku soo gaara ee
        Alla uu kuu qaddaray, marka adkeysiga qofku u adkeysanayo dhibaatada ka
        soo gaarta fulinta sharciga islaamka waxaa loogu abaalgudayaa in
        loo.iftiimiyo jidka toosan ee Jannada loo maro marka dadka kale mugdiga
        lagu daboolo.</p>
      <p>Qur’aanku isagu waa xujo, qofkii ku camalfala wuxuu u yahay xujo u
        marag kacda daacadnimadiisa, haddii aanu ku dhaqmin wuxuu ku noqonayaa
        xujo ku caddeysa ceebihiisa iyo jembiyadiisa.</p>
      <p>Qof kasta subaxii wuxuu u kallahaa danahiisa /vuxuu iib geynayaa
        camalka naftiisa, marka ladduu wax kheyr ieh sameeyo naftiisa wuxuu ka
        urtay cadaabkii Alla, haddii uu ku kaco shar laftiisii ayuu ku riday
        cadaab. Marka qofka isagaa a siiyay awood inuu kala doorto meesha uu
        laftiisa geynayo Janno iyo Naar hadba tuu u camal fasho.</p>
      <h3 id="faaidada-xadiiska-21">Faa’idada Xadiiska</h3>
      <ol type="1">
        <li>In qofka muslimka ah ku dadaalo siduu lalbigiisa uga nadiifin lahaa
          waxyaalaha xun xun,</li>
        <li>In falalka dadka miisaan lagu qiyaasi doono,</li>
        <li>Faa’idada sabarka iyo ajar badnaantiisa,</li>
        <li>Sida Qur’aanka dadka ugu shafaaca qaadayo haddii lagu camal
          falo,</li>
        <li>Qof kasta naftiisuu u shaqo tegayaa nin Naar u jeeda iyo nin Janno u
          jeeda ayaa loo qeybsamayaa, marka naftaada Janno u jiid,</li>
        <li>Qiimaha sadaqada iyo salaaddu u leedahay maalinta xisaabta qofkii
          hormarsaday.</li>
      </ol>
      <h2 id="xadiiska-24aad-reebidda-dulmiga">Xadiiska 24aad: REEBIDDA
        DULMIGA</h2>
      <div lang="ar">
        <p>عَنْ أَبِي ذَرٍّ الْغِفَارِيِّ عَنْ النَّبِيِّ فِيمَا يَرْوِيهِ عَنْ رَبِّهِ ، أَنَّهُ قَالَ: «يَا عِبَادِي:
          إنِّي حَرَّمْت الظُّلْمَ عَلَى نَفْسِي، وَجَعَلْته بَيْنَكُمْ مُحَرَّمًا؛ فَلَا تَظَالَمُوا. يَا عِبَادِي!
          كُلُّكُمْ
          ضَالٌّ إلَّا مَنْ هَدَيْته، فَاسْتَهْدُونِي أَهْدِكُمْ. يَا عِبَادِي! كُلُّكُمْ جَائِعٌ إلَّا مَنْ أَطْعَمْته،
          فَاسْتَطْعِمُونِي أُطْعِمْكُمْ. يَا عِبَادِي! كُلُّكُمْ عَارٍ إلَّا مَنْ كَسَوْته، فَاسْتَكْسُونِي أَكْسُكُمْ.
          يَا
          عِبَادِي! إنَّكُمْ تُخْطِئُونَ بِاللَّيْلِ وَالنَّهَارِ، وَأَنَا أَغْفِرُ الذُّنُوبَ جَمِيعًا؛
          فَاسْتَغْفِرُونِي
          أَغْفِرْ لَكُمْ. يَا عِبَادِي! إنَّكُمْ لَنْ تَبْلُغُوا ضُرِّي فَتَضُرُّونِي، وَلَنْ تَبْلُغُوا نَفْعِي
          فَتَنْفَعُونِي. يَا عِبَادِي! لَوْ أَنَّ أَوَّلَكُمْ وَآخِرَكُمْ وَإِنْسَكُمْ وَجِنَّكُمْ كَانُوا عَلَى
          أَتْقَى قَلْبِ
          رَجُلٍ وَاحِدٍ مِنْكُمْ، مَا زَادَ ذَلِكَ فِي مُلْكِي شَيْئًا. يَا عِبَادِي! لَوْ أَنَّ أَوَّلَكُمْ
          وَآخِرَكُمْ
          وَإِنْسَكُمْ وَجِنَّكُمْ كَانُوا عَلَى أَفْجَرِ قَلْبِ رَجُلٍ وَاحِدٍ مِنْكُمْ، مَا نَقَصَ ذَلِكَ مِنْ مُلْكِي
          شَيْئًا.
          يَا عِبَادِي! لَوْ أَنَّ أَوَّلَكُمْ وَآخِرَكُمْ وَإِنْسَكُمْ وَجِنَّكُمْ قَامُوا فِي صَعِيدٍ وَاحِدٍ،
          فَسَأَلُونِي،
          فَأَعْطَيْت كُلَّ وَاحِدٍ مَسْأَلَته، مَا نَقَصَ ذَلِكَ مِمَّا عِنْدِي إلَّا كَمَا يَنْقُصُ الْمِخْيَطُ إذَا
          أُدْخِلَ
          الْبَحْرَ. يَا عِبَادِي! إنَّمَا هِيَ أَعْمَالُكُمْ أُحْصِيهَا لَكُمْ، ثُمَّ أُوَفِّيكُمْ إيَّاهَا؛ فَمَنْ
          وَجَدَ
          خَيْرًا فَلْيَحْمَدْ اللَّهَ، وَمَنْ وَجَدَ غَيْرَ ذَلِكَ فَلَا يَلُومَن إلَّا نَفْسَهُ». [رَوَاهُ مُسْلِمٌ].
        </p>
      </div>
      <p>Waxaa laga weriyey Abii—Dar al—Gafaari , in Nebigu , uu ka weriyey
        Rabbigiisa oo yiri:</p>
      <p>“Addoomaheygiyow anigu waan ka xaaraantimeeyey nafteyda dulmiga,
        waxaan ka dhigay dhexdiinna xaaraan, idinku ha is—dulminina.
        Addoomaheygiy- ow dhammaantiin baadi baad tihiin, qofkii aan hanuuniyo
        ma ahee, marka soo doonta hanuun aan idin hanuuniyee. Addoomah- eygiiyow
        dhammaantiin waad baahan tihiin soo doonta quud aan idin quudiyee.
        Addoomaheygiiyow dhammaantiin waa arradan tihiin soo doonta hu aan idin
        arrad tiree. Addoomaheygiiyow habbeen iyo dharaarba waad gefeysaan,
        dembiga dhammaantiina anigaa dtiaafa, marka dembi— dhaaf dalba aan idiin
        dembi — dhaafee. Addoomaheygiiyow haddaad i dhibi lahaydeen ma awoodi
        kartaan, haddaad wax ii tari lahaydeen ma awoodi kartaan.
        Addoomaheygiiyow haddii dadkoo dhammi kii loogu hor—uumay ilaa kii ugu
        dambeeyey Jinni iyo Insiba oo ay dhammaantood la mid noqdaan qofka dadka
        ugu Alla ka cabsi iyo cibaado badan, waxba hantideyda ku kordhin
        meysaan. Addoomaheygiiyow haddii dadka oo dhan kii loogu hor uumay ilaa
        kii ugu dambeeyey Insi iyo Jinniba ay la mid noqdaan ninka dadka ugu
        caasi badan, waxba hantideyda ka dhimimeysaan Addoomadeydiiyow haddii
        dadka kii u horreeyey iyo kii u dambeeyey Insi iyo Jinba hal meel ay
        isugu yimaadaan oo ay dhammaantood i weydiistaan waxa ay doonayaan oon
        mid hasta siiyo wuxuu warsaday waxba hantideyda ka dhimi maayaan, waxaan
        ka ahayn irbad bad la geliyey ay ka dhinto biyaha badda.
        Addoomaheygiiyow, waxaan idiin hayaa camalkiinnii oon idiin keydiyey, si
        waafi ahna idiinka abaalmarinayo, marka ninkii kheyr la kulma Ilaahay ha
        u mahad—-naqo, kii shar la kulma naftiisa keli ah ha canaanto.”</p>
      <p>Waxaa weriyey Muslim.</p>
      <h3 id="sharaxa-xadiiska-23">Sharaxa Xadiiska</h3>
      <p>Xadiiskan waa xadiis qudsi ah, Nebigu Ilaahay ka weriyey.</p>
      <p>Dulmiga waxa loola jeedaa in dadka gardarro iyo xasad lagula kaco ama
        xoolahooda xaq—darro loo qaato, marka Ilaahay wuu ka dhowrsoon yahay
        dulmiga, dadkana wuxuu amray inaanay js—dulmin, wuxuu Ilaahay inoo
        sheegay wax jira oo ah in dadku dunida yimaado, iyagoon aqoon lahayn,
        iyagoo qaawan, iyagoo sabool ah, marka Ilaahay baa irsaaqda, hanuunka
        iyo aqoontaba ugu deeqa dadkiisa, waana in laga dalbo isaga keli ah oon
        laga baryin cid aan arrimahaas gacanta ku haysan, maxaa yeelay, qofna ma
        bixin karo wax aannu hanan. Wuxuu sheegay Ilaahay dabeecadda aadamigu
        leeyahay oo ah inuu mar kasta gefaf ku dhaco, marka qofkii gefaa waa in
        uu Ilaahay cafis warsado oo uu u toobad keeno, jidka toosanna
        raaco.Waxaanu Ilaahay u ballanqaaday qofkii dembi— dhaaf warsada, jidka
        qumanna ku toosa inuu cafin doono. Waxaa kale oo Ilaahay inoo sheegay
        inaan caasinnimada dadku Ilaahay waxba u dhimayn, xataa haddii uunkoo
        dhammi ku caasi garoobaan.</p>
      <p>Sidoo kale daacadda badan waxba Ilaahay u kordhin maayaan, xataa
        haddii uunkoo dhammi wada daacad taqi ah noqdaan, macnahoo ah khalqiga
        Ilaahay waxna uma tari karaan waxna ma yeeli karaan, Ilaahay isagaa
        dunida abuuray, waanu ka deeqtoon yahay sida lagu caddeeyey aayado badan
        oo Qur’aanka ah, marka uunku isagaa u baahan Ilaahay, waxaana u roon in
        ay amarkiisa fuliyaan, si ay u gaaraan danahooda.</p>
      <p>Waxaa sidaa caddeeyey qowlka leh: “Haddii dadkoo dhan oo jinkuna la
        jiro qof kastana wuxuu ka doono dunida i warsado oon dhammaantood qof
        waliba siiyo wuxuu warsaday hantida Ilaahay waxba ka dhimmi maayaan,
        sida aanay badda waxba uga dhimayn haddii irbad la geliyo oo laga soo
        saaro.”</p>
      <p>Ugu dambeyntii xadiisku wuxuu sheegayaa in dadka lagu abaalmariyo
        qofba wuxuu fashay, marka qofkii ku gabood falay sharciga, hawada
        naftiisana raacay waxaa loogu abaalgudayaa cadaab. qofkiise amarka
        ftabbi raacay ee sharciga ku camal—falay, waxaa loogu abaalgudayaa
        Jannada. Marka qofkii naar mutaysta ha canaanto naftiisa oo keli ah,
        maxaa yeelay, iyadaa ka dhumisay jidka toosan.</p>
      <h3 id="faaidada-xadiiska-22">Faa’idada Xadiiska</h3>
      <ol type="1">
        <li>In dulmigu xaaraan yahay;</li>
        <li>Hanuunka waa in la warsado Ilaahay oo keli ah, asbaabtana lala
          yimaado sida salaadda, ku xirnaanta masjidka, akhrisashada qur’aanka iyo
          xadiiska nebiga (SCW), la xiriirka dadka wanaagsan sida culumada,
          akhyaarta, dadka Islaamka iyo siday kalimada Alla kor u ahaan laheyd ku
          howlan lana jeclaado iwm;</li>
        <li>Khalqigu dhib iyo dheef midna Ilaahay ma gaarsiin karaan;</li>
        <li>Dadka waxaa lagu abaalmariyaa qofba wuxuu fashay;</li>
        <li>Qofka Muslimka ah waa in uu Ilaahay ka baryo hanuunka, kheyrka,
          dembidhaafka iyo wuxuu doonaba ee aannu ka codsanin arrimahaas cid aan
          waxba uga tarayn;</li>
        <li>Qofku waa in uu Alla uga mahadnoqo nicmooyinka faraha badan ee aan
          la soo koobi karayn.</li>
      </ol>
      <h2 id="xadiiska-25aad-wardigu-waa-sadaqo">Xadiiska 25aad: WARDIGU WAA
        SADAQO</h2>
      <div lang="ar">
        <p>عَنْ أَبِي ذَرٍّ رَضِيَ اللهُ عَنْهُ أَيْضًا، «أَنَّ نَاسًا مِنْ أَصْحَابِ رَسُولِ اللَّهِ صلى الله
          عليه و سلم قَالُوا لِلنَّبِيِّ صلى الله عليه و سلم يَا رَسُولَ اللَّهِ ذَهَبَ أَهْلُ الدُّثُورِ
          بِالْأُجُورِ؛ يُصَلُّونَ كَمَا نُصَلِّي، وَيَصُومُونَ كَمَا نَصُومُ، وَيَتَصَدَّقُونَ بِفُضُولِ أَمْوَالِهِمْ.
          قَالَ:
          أَوَلَيْسَ قَدْ جَعَلَ اللَّهُ لَكُمْ مَا تَصَّدَّقُونَ؟ إنَّ بِكُلِّ تَسْبِيحَةٍ صَدَقَةً، وَكُلِّ
          تَكْبِيرَةٍ صَدَقَةً،
          وَكُلِّ تَحْمِيدَةٍ صَدَقَةً، وَكُلِّ تَهْلِيلَةٍ صَدَقَةً، وَأَمْرٌ بِمَعْرُوفٍ صَدَقَةٌ، وَنَهْيٌ عَنْ
          مُنْكَرٍ صَدَقَةٌ،
          وَفِي بُضْعِ أَحَدِكُمْ صَدَقَةٌ. قَالُوا: يَا رَسُولَ اللَّهِ أَيَأْتِي أَحَدُنَا شَهْوَتَهُ وَيَكُونُ لَهُ
          فِيهَا
          أَجْرٌ؟ قَالَ: أَرَأَيْتُمْ لَوْ وَضَعَهَا فِي حَرَامٍ أَكَانَ عَلَيْهِ وِزْرٌ؟ فَكَذَلِكَ إذَا وَضَعَهَا فِي
          الْحَلَالِ، كَانَ لَهُ أَجْرٌ».</p>
        <p>[رَوَاهُ مُسْلِمٌ].</p>
      </div>
      <p>Waxaa laga weriyey Abuu-Darr (Allaha ka raalli noqdee), inuu
        yiri:</p>
      <p>Dad Asxaabtii Rasuulka (s.c.w.) ka mid ah ayaa ku yiri Nebiga
        (s.c.w.): Rasuulkii Allow dadkii maalqabeenka ahaa ayaa ajarkii la wada
        tagey, sidaan u tukanno ayey u tukanayaan, sidaan u soomno ayey u
        soomayaan, waxay nagu dhaafeen in ay sadaqaystaan xoolahooda dheeraadka
        ah. Markaasuu Nebigu yiri (s.c.w.): Miyaan Ilaahay idin siin wax aad
        sadaqaysataan.? Tasbiixad kastaa (Subxaanallaah), waxay idiin tahay
        sadaqo, Takbiirad kastaa (Allaahu Akbar) waxay idiin tahay sadaqo,
        Taxmiid kastaa (Alxamdu Lillaah) waxay idiin tahay sadaqo, Alla mideyn
        kastaa (Laa llaaha lllal—laah), waxay idiin tahay sadaqo, wanaagga la
        is—faraa waa sadaqo, xumaanta layska reebaa waa sadaqo, galmada
        ooridiinnu waa sadaqo. Markaas bay yiraahdeen: Rasuulkii Allow ma nin
        baa xaajada uu gudanayo lagu ajar siinayaa? Markaas buu yiri: waxaad
        iiga warrantaa haddii uu naag xaaraan ah u tegi lahaa sow dembi kuma
        dhaceen? Sidoo kale hadduu u tago ooridiisa xalaasha ah wuxuu leeyahay
        ajar.</p>
      <p>Waxaa weriyey Muslim.</p>
      <h3 id="sharaxa-xadiiska-24">Sharaxa Xadiiska</h3>
      <p>Xadiiskani aad buu muhiim u yahay, maxaayeelay, wuxuu inoo
        caddeynayaa inaan cibadadu ku koobnayn salaadda iyo waajibaadka xagga
        Ilaahay ee waxaa ka mid ah kheyr kasta oo dadka loo faa’ideeyo.</p>
      <p>Waxaa kale oo xadiisku sheegay inaan sadaqadu ku koobneyn
        xoola—bixinta oo keli ah, ee werdigu geli karo halkii sadaqada, ninkii
        aan xoolo lahayn.</p>
      <p>Waxaa la sadaqayn karaa xoogga Ilaahay ku siiyey, carrabkaaga waad ku
        werdin kartaa, laakiin, waxaa shardi ah erayada aad ku werdinaysaa in ay
        kuwa sharcigu na faray ay yihiin, sida kuwa ku xusan xadiiskan, mana
        bannaana inuu jeebkiisa ka keensado wardi aan sharciga lagu sheegin,
        sida aanay u bannaaneyn in uu tukado salaadda aan sharcigu farin ama si
        aannu sharciga u farin, waxaa kale oo carrabka laga sadaqayn karaa in
        dadka wax loo sheego, lagu hauuniyo jidka toosan, loogadigo jidka
        qalloocan. Waxaa kaloo xadiisku inoo faa’ideeyey in fal kasta oo
        wanaagsan qofka laga ajar siinaayo haba noqdo wax uu dantiisa gaarka ah
        u qabtay sida galmada xaaskiisa.</p>
      <h3 id="faaidada-xadiiska-23">Faa’idada Xadiiska</h3>
      <ol type="1">
        <li>Siday Asaxaabtu kheyrka ugu tartami jireen, innaguna waa inaan kaga
          dayanno;</li>
        <li>Sadaqadu inaanay xoolo la bixiyo oo keli ah ku koobnayn ee xoogagga
          kala duwan ee Ilaahay inoogu deeqay la sadaqaysan karo;</li>
        <li>Cibaadadu in ay ku koobneyn arkaanta Islaamka ee ay tahay kheyr
          kasta oo loo sameeyo aadamiga sida waafaqsan sharciga;</li>
        <li>Galmada xalaasha ah, waxaa laga helayaa ajar.</li>
      </ol>
      <h2 id="xadiiska-26aad-xilka-saaran-xubnaha-qofka">Xadiiska 26aad: XILKA
        SAARAN XUBNAHA QOFKA</h2>
      <div lang="ar">
        <p>عَنْ أَبِي هُرَيْرَةَ رَضِيَ اللهُ عَنْهُ قَالَ: قَالَ رَسُولُ اللَّهِ صلى الله عليه و سلم «كُلُّ
          سُلَامَى مِنْ النَّاسِ عَلَيْهِ صَدَقَةٌ، كُلَّ يَوْمٍ تَطْلُعُ فِيهِ الشَّمْسُ تَعْدِلُ بَيْنَ اثْنَيْنِ
          صَدَقَةٌ،
          وَتُعِينُ الرَّجُلَ فِي دَابَّتِهِ فَتَحْمِلُهُ عَلَيْهَا أَوْ تَرْفَعُ لَهُ عَلَيْهَا مَتَاعَهُ صَدَقَةٌ،
          وَالْكَلِمَةُ
          الطَّيِّبَةُ صَدَقَةٌ، وَبِكُلِّ خُطْوَةٍ تَمْشِيهَا إلَى الصَّلَاةِ صَدَقَةٌ، وَتُمِيطُ الْأَذَى عَنْ
          الطَّرِيقِ
          صَدَقَةٌ».</p>
        <p>[رَوَاهُ الْبُخَارِيُّ]</p>
        <p>، [وَمُسْلِمٌ].</p>
      </div>
      <p>Waxaa laga weriyey Abuu—Hureyra (Allaha ka raalli noqdee), inuu yiri:
        Rasuulkii Alla (s.c.w.) wuxuu yiri:</p>
      <p>Xubin kasta oo aadamiga ku taal, waxaa kordeeda ah sadaqo, maalin
        kasta. Marka haddaad laba qof oo dirirsan heshiisiiso sadaqo ayey kuu
        tahay, haddii aad qof dhibaateysan sida ruux curyaan ah ku gargaartid
        gaadiid fuulidda oo ku taageertid in uu fuulo ama qaiab dhulka ka yaal
        aad u soo qabato waxay kuu tahay sadaqo, hadalka wanaagsan waa sadaqo,
        tallaabo kasta oo aad salaad u qaaddid waa sadaqo, haddii aad jidka waxa
        dadka dhibaya aad ka leexisid waa sadaqo.</p>
      <p>Waxaa weriyey al-Bukhaari iyo Muslim.</p>
      <h3 id="sharaxa-xadiiska-25">Sharaxa Xadiiska</h3>
      <p>Xadiiskani, wuxuu si faahfaahsan inoogu warramayaa xilka ka saaran
        qofka muslimiinta walaalihiisa ah ee bulshada kula nool. Wuxuu Ilaahay
        ku waajibiyey xubin kasta oo ka mid ah xubnaha qofka sadaqa joogto ah,
        waxaana lagu bixin karaa sadaqadaas shaqada xubnaha bulshada ee baahan
        loo qabanayo, wuxuu xadiisku tilmaamay dhowr fal, tusaale ahaan, kuwaas
        oo ah: In dadka kala boodsan la heshiisiiyo, in qofka tamarta daran ee
        curyaanka ah ama indhaha la’ lagu caawiyo fuulidda gaadiidka, in hadal
        wanaagsan oo aan turxaar) lahayn lagula hadlo dadka aad la kulmeysid,
        inaad Masaajidka qalbigaaga ku xirto, lugtaadana ku badiso oo aad ka
        qayb qaadato salaadaha faradka ee jamac ahaan loo wada tukanayo iyo
        duruusta iyo muxaadarooyinka ka jira, inaad jidka dadka iyo xooluhu
        marayaan ka nadiifisid waxa dhibaya dadka sida, dhagaxa, oodda iwm.
        Waxaa la mid ah arrimahaas wax kasta oo waxtar u leh dadka, oo dhib ka
        badbaadinaya ama dheef u soo jiidaya.</p>
      <p>Marka wax-u-qabadka dadka kuu baahan ayaa kaa bixin kara waajibka
        xubnahaaga saaran, haddii awoodda Ilaahay ku siiyay aad ka hagratid
        walaalahaaga u baahan ogow inaad mudan doonto ciqaabta Ilaahay, sababtoo
        ah qofka curyaanka ah ama waxtarkaaga u baahan Ilaahay uma waayin in uu
        siiyo awooddaada oo kale ama tu ka weynba, laakiinse, ogaan buu sidaa
        uga yeelay, si laguu imtixaano adiga iyo dadka kula midka ah, in ay wax
        ka qabtaan arrimahaas oo kale.</p>
      <h3 id="faaidada-xadiiska-24">Faa’idada Xadiiska</h3>
      <ol type="1">
        <li>Dhexdhexaadinta dadka dirirsan waa ku waajib dadka awoodda u
          leh;</li>
        <li>Gargaarka qofka aan fuuli karayn baabuurka ama waxa la midka ahba,
          ha noqdo qof curyaan ah, mid indha la waa waxyaalaha waajibka ku ah
          xubnaha bulshada muslimka ah;</li>
        <li>Qofkii aan wax kale hayn waa inuu ku soo dhoweeyo dadka erayo
          wanaagsan oo qofku ku farxo, isagoo daacad ah oo aan waxba ka
          sasabanayn;</li>
        <li>Jidka dadku marayo waa in laga fogeeyo wixii dadka dhibaya, sida
          dhagaxa, qoryaha, iwm;</li>
        <li>Socodka (oo soconayo masjidka, tallaabo kasta ajar buu ku leeyahay
          qofku;</li>
        <li>Sida maalka sekada ugu waajibtay ayey jirkana ugu waajibtay seko,
          laakiin, sekda jirku waa inaad xoogga, caqliga iyo laxaadkaaga kale
          muslimiinta wax ugu tartid;</li>
        <li>Inuu qofku xooggiisa isaga uun isku koobin ee waa in uu u gudbiyo
          dadka kale ee walaalahiis ah una baahan waxtarkiisa.</li>
      </ol>
      <h2 id="xadiiska-27aad-shakiga-sidaad-uga-bixi-lahayd">Xadiiska 27aad:
        SHAKIGA SIDAAD UGA BIXI LAHAYD</h2>
      <div lang="ar">
        <p>عَنْ النَّوَّاسِ بْنِ سَمْعَانَ رَضِيَ اللهُ عَنْهُ عَنْ النَّبِيِّ صلى الله عليه و سلم قَالَ:
          «الْبِرُّ حُسْنُ الْخُلُقِ، وَالْإِثْمُ مَا حَاكَ فِي صَدْرِك، وَكَرِهْت أَنْ يَطَّلِعَ عَلَيْهِ النَّاسُ”
          رَوَاهُ
          مُسْلِمٌ [رَوَاهُ مُسْلِمٌ]. وَعَنْ وَابِصَةَ بْنِ مَعْبَدٍ رَضِيَ اللهُ عَنْهُ قَالَ: أَتَيْت رَسُولَ اللَّهِ
          صلى
          الله عليه و سلم فَقَالَ: “جِئْتَ تَسْأَلُ عَنْ الْبِرِّ؟ قُلْت: نَعَمْ. فقَالَ: استفت قلبك،
          الْبِرُّ مَا اطْمَأَنَّتْ إلَيْهِ النَّفْسُ، وَاطْمَأَنَّ إلَيْهِ الْقَلْبُ، وَالْإِثْمُ مَا حَاكَ فِي
          النَّفْسِ
          وَتَرَدَّدَ فِي الصَّدْرِ، وَإِنْ أَفْتَاك النَّاسُ وَأَفْتَوْك».</p>
        <p>حَدِيثٌ حَسَنٌ، رَوَيْنَاهُ في مُسْنَدَي الْإِمَامَيْنِ أَحْمَدَ بْنِ حَنْبَلٍ [رقم:4/227]، وَالدَّارِمِيّ
          [2/246] بِإِسْنَادٍ حَسَنٍ.</p>
      </div>
      <p>Waxaa laga weriyey an—Nawaas ibn Samcaan (Allaha ka raalii noqdee),
        in uu yiri Nebiga (s.c.w.):</p>
      <p>Samaantu waa dabeecadda wanaagsan, xumaantuna waa wax naftaada shaki
        geliya eed kahato in dadku kugu arko.</p>
      <p>Waxaa weriyey Muslim.</p>
      <p>Waabisa ibn Macbadna waxaa laga weriyey, Allaha ka ralli noqdee, in
        uu yiri:</p>
      <p>Waxaan u mid Rasuulkii Ilaahay (s.c.w.), markaasuuu i yiri: “Ma
        waxaad u timid inaad warsato samaanta? Markaasaan iri: Haa. Markaasuu
        yiri: qalbigaaga warso samaantu waa waxay naftaadu ku kalsoonaato,
        qalbiguna ku negaado, xumaantuna waa waxa nafta shaki geliya, qalbiguna
        ka walaaco, xataa haddii dadku kuu iftoodu oo ay kuu qiraan in uu
        wanaagsan yahay.</p>
      <p>Waa xadiis xasan ah ee ku yaal Musnadka Axmed ibn Xanbal iyo
        Ad-Daarami.</p>
      <h3 id="sharaxa-xadiiska-26">Sharaxa Xadiiska</h3>
      <p>Xadiiskan waa miisaan lagu kala sooco wanaagga iyo xumaanta,
        miisaankuna waa qalbiga qofka Muslimka ah, marka arrinku kaa hor yimaado
        haddii aad ka shakido in uu waxaas xalaal yahay iyo in kale, marka wbdi
        aad ka shakidid ka dheerow xataa haddii dadku ku yiraahdo waxaanu waa
        xalaal waa inaadan ku kalsoonaanin, waa inaad ku camal—fashid waxa aad
        ku kalsoon tahay ee aad ku laab fayowdahay, daliil xoog lehna aad
        sharciga uga heysato.</p>
      <h3 id="faaidada-xadiiska-25">Faa’idada Xadiiska</h3>
      <ol type="1">
        <li>Haddaad doonto inaad ku dhaqaaqdid shaqo ama fal ad ka shaki san
          tahaty naftaada la tasho, iyo culumada Islaamka;</li>
        <li>Qofka Muslimka dhabta ah, wuxuu qalbigiisa ku negi yahay waa wax
          san;</li>
        <li>Qofka Muslimka ah, wixii uu ka shakiyo in ay xun yihiin iyo in kale
          waa in uu ka dheeraado.</li>
        <li>Wixii aad neceb tahay in ay dadka sharafta leh kugu arkaan ogow in
          uu yahay wax aan sharciga ku fiicnayn.</li>
      </ol>
      <h2 id="xadiiska-28aad-dardaaran">Xadiiska 28aad: DARDAARAN</h2>
      <div lang="ar">
        <p>عَنْ أَبِي نَجِيحٍ الْعِرْبَاضِ بْنِ سَارِيَةَ رَضِيَ اللهُ عَنْهُ قَالَ: «وَعَظَنَا رَسُولُ اللَّهِ صلى
          الله عليه و سلم مَوْعِظَةً وَجِلَتْ مِنْهَا الْقُلُوبُ، وَذَرَفَتْ مِنْهَا الْعُيُونُ، فَقُلْنَا: يَا
          رَسُولَ اللَّهِ! كَأَنَّهَا مَوْعِظَةُ مُوَدِّعٍ فَأَوْصِنَا، قَالَ: أُوصِيكُمْ بِتَقْوَى اللَّهِ، وَالسَّمْعِ
          وَالطَّاعَةِ وَإِنْ تَأَمَّرَ عَلَيْكُمْ عَبْدٌ، فَإِنَّهُ مَنْ يَعِشْ مِنْكُمْ فَسَيَرَى اخْتِلَافًا
          كَثِيرًا، فَعَلَيْكُمْ
          بِسُنَّتِي وَسُنَّةِ الْخُلَفَاءِ الرَّاشِدِينَ الْمَهْدِيينَ، عَضُّوا عَلَيْهَا بِالنَّوَاجِذِ، وَإِيَّاكُمْ
          وَمُحْدَثَاتِ الْأُمُورِ؛ فَإِنَّ كُلَّ بِدْعَةٍ ضَلَالَةٌ».</p>
        <p>[رَوَاهُ أَبُو دَاوُدَ]، وَاَلتِّرْمِذِيُّ [رقم:266] وَقَالَ: حَدِيثٌ حَسَنٌ صَحِيحٌ.</p>
      </div>
      <p>Waxaa laga wariyey Abuu—Najiix al—Cirbaad ibn Saariya (Allaha ka
        raalli noqdee), in uu yiri:</p>
      <p>Waxaa na wacdiyey Rasuulkii Alta (s.c.w.), wacdi qalbiga dhalaaliyey
        oo indhaha ka ilmeysiiyey, markaasaan ku niri Rasuulkii Allow
        wacdigaagani wuxuuu u eg yahay wacdi sagootin ah ee inoo dardaaran.
        Markaasuu yiri: waxaan idinkula<br />
        dardaarmayaa cabsida Allaha casiiska ah ee weyn iyo maqal iyo adeecid
        madaxdiinna, xataa haddii uu madaxiinnu yahay nin addoon ah, ninkiinna
        noolaadana wuxuu arki doonaa khilaaf fara badan, si aad uga badbaaddaan
        khilafkaa waxaan idinkula dardaarmayaa inaad raacdaan jidka Nebigiin iyo
        jidka Khulafadiisii hanuunsanaa, jidkaa ku dhega oo gowsaha ku qabsada,
        kana digtoonaada arrimaha soo dirrin doona, maxaa yeelay, wax kasta oo
        Diinta lagu soo dirriyey waa bidco, bidcaduna waa baadinnimo, qofkii ku
        socdaana waa ahlu-naar.</p>
      <p>Waxaa weriyey Abuu-Daawuud iyo at-Tirmidif wuxuuna yiri waa xadiis
        Xasan ah oo saxiix ah.</p>
      <h3 id="sharaxa-xadiiska-27">Sharaxa Xadiiska</h3>
      <p>Xadiiskani wuxuu caddeynayaa arrimo ka mid ah kuwii Nebigu (s.c.w.) u
        dardaarmay ummaddiisa, waxaanu ku wacdiyey wacdi qalbigooda dhaqaajiyey,
        wuxuu kula dardaarmay in ay Ilaahay ka cabsadaan oo ay ku dadaalaan
        dhowridda iyo ku—dhaqanka sharciga, wuxuu faray in amarka dawladda,
        Islaamka dhaqankeedu yahay la adeeco, xataa hadduu yahay ninka madaxda
        ah qof addoon ah. Mar haddii aannu wax diinta khilaafsan idin fareyn.
        Wuxuu xadiisku ka warramay waxyaalo dhici doona oo ah ninkii noolaada in
        uu la kulmi khilaaf fara badan. Marka wuxuu yiri Nebigeennii suubbanaa
        (s.c.w.) haddii waxaasi dhacaan raaca jidka Nebiga iyo Khulafadii
        hanuunsanayd ku joogeen. Khulafada waxa loola jeedaa Abuubakar
        As-Sadiiq, Cumar Ibni—Khadaab, Cusmaan ibni—Caffaan, Cali Ibni—
        Abii—Daalib, jidkaas baa xaq ah ee ha lagu dhego, cidii heystana ha lala
        garab iyo gaashaan noqdo.</p>
      <p>Wuxuu uga digay in ay ku kalsoonaadaan waxyaalaha diinta lagu kordhin
        doono oo aan ka mid aheyn, ama laga naaqusin doono ee ah bidcada,
        bidcaduna waa baadi dadka naarta u jiideysa, marka bidcada waxaa loola
        jeedaa in Ilaahay lagu caabudo wax aannu jideynin oo aan nebigu farin,
        sida werdi aannu nebigu sheegin inaan ku werdinno ama sa- laad aan lagu
        farin ama goortii lagu faray goor aan aheyn aad tukatid ama si aan laguu
        farin u tukatid ama aad u jeesato meel aan qiblada aheyn ama aad
        dawaaftid meel aan Kacbada Ilaahay ahyn iwm. Bidcaduna waa laba nooc,
        bidco lagu gaaloobayo sida ku dawaafidda qabuuraha ama baryada awliyada
        mootan iyo gargaar ugu wacashadooda, Iyo bidco aan lagu gaaloobeyn; ha
        yeeshee dembi sida carrabbaabidda niyada salaadda oo aad tiraahdo
        usallii faradal salaata iwm.</p>
      <p>Markaad ku kacayso fal cibaado ah, waa inaad ogaatid halka uu falkaas
        salka ku hayo, maxaa yeelay, cibaado ma aha inaad iska fashid sidaad
        jeceshahay ee waa sida lagu faro, haddiise aad Ilaahay ku caabuddo wax
        aannu kuu diran waa tacab khasaaray if iyo aakhiraba, marka iska hubso
        intaad dhowdahay oo camalkaaga la socodsii sharciga Islaamka runta
        ah.</p>
      <h3 id="faaidada-xadiiska-26">Faa’idada Xadiiska</h3>
      <ol type="1">
        <li>In Ilaahay la dhowro sharcigiisa;</li>
        <li>In amarka dawladda Islaamka wax ku xukumeysa la adeeco, haddii kale
          fidnaa dhaceysa;</li>
        <li>Marka khilaafku bato xagga diinta waa in la raaco jidkii rasuulka
          (SCW) iyo khulafadiisa;</li>
        <li>Dadka ku camal fala bidcada abaalkoodu waa tacab khasaar ifka iyo
          cadaab aakhiro, maxaa yeelay, wejigaa lagaga soo tuurayaa camalkooda,
          aakhirana waa lagu ciqaabayaa, sababtoo ah intuu weydaartay jidkii
          Rasuulka ayuu ku camal falay cibaado aan la farin, inkastoo uu
          is—leeyahay kheyr baad heleysaa, wuxuu la mid yahay qofkaasi sidii asaga
          oo leh jidka Rasuulka ma fiicna ee anigaa jid ka fiican oo Ilaahay kuu
          dhoweynaya samaynaya, jidkaas baana naarta geeya.</li>
      </ol>
      <h2 id="xadiiska-29aad-jidka-jannada-loo-maro">Xadiiska 29aad: JIDKA
        JANNADA LOO MARO</h2>
      <div lang="ar">
        <p>عَنْ مُعَاذِ بْنِ جَبَلٍ رَضِيَ اللهُ عَنْهُ قَالَ: قُلْت يَا رَسُولَ اللَّهِ! أَخْبِرْنِي بِعَمَلٍ
          يُدْخِلُنِي
          الْجَنَّةَ وَيُبَاعِدْنِي مِنْ النَّارِ، قَالَ: «لَقَدْ سَأَلْت عَنْ عَظِيمٍ، وَإِنَّهُ لَيَسِيرٌ عَلَى مَنْ
          يَسَّرَهُ
          اللَّهُ عَلَيْهِ: تَعْبُدُ اللَّهَ لَا تُشْرِكْ بِهِ شَيْئًا، وَتُقِيمُ الصَّلَاةَ، وَتُؤْتِي الزَّكَاةَ،
          وَتَصُومُ
          رَمَضَانَ، وَتَحُجُّ الْبَيْتَ، ثُمَّ قَالَ: أَلَا أَدُلُّك عَلَى أَبْوَابِ الْخَيْرِ؟ الصَّوْمُ جُنَّةٌ،
          وَالصَّدَقَةُ
          تُطْفِئُ الْخَطِيئَةَ كَمَا يُطْفِئُ الْمَاءُ النَّارَ، وَصَلَاةُ الرَّجُلِ فِي جَوْفِ اللَّيْلِ، ثُمَّ
          تَلَا:”
          تَتَجَافَى جُنُوبُهُمْ عَنِ الْمَضَاجِعِ ” حَتَّى بَلَغَ “يَعْمَلُونَ”،[ 32 سورة السجدة / الأيتان :
          16 و 17 ] ثُمَّ قَالَ: أَلَا أُخْبِرُك بِرَأْسِ الْأَمْرِ وَعَمُودِهِ وَذُرْوَةِ سَنَامِهِ؟ قُلْت: بَلَى يَا
          رَسُولَ اللَّهِ. قَالَ: رَأْسُ الْأَمْرِ الْإِسْلَامُ، وَعَمُودُهُ الصَّلَاةُ، وَذُرْوَةُ سَنَامِهِ
          الْجِهَادُ، ثُمَّ
          قَالَ: أَلَا أُخْبِرُك بِمَلَاكِ ذَلِكَ كُلِّهِ؟ فقُلْت: بَلَى يَا رَسُولَ اللَّهِ ! فَأَخَذَ بِلِسَانِهِ
          وَقَالَ:
          كُفَّ عَلَيْك هَذَا. قُلْت: يَا نَبِيَّ اللَّهِ وَإِنَّا لَمُؤَاخَذُونَ بِمَا نَتَكَلَّمُ بِهِ؟ فَقَالَ:
          ثَكِلَتْك
          أُمُّك وَهَلْ يَكُبُّ النَّاسَ عَلَى وُجُوهِهِمْ -أَوْ قَالَ عَلَى مَنَاخِرِهِمْ- إلَّا حَصَائِدُ
          أَلْسِنَتِهِمْ؟»
          .</p>
        <p>رَوَاهُ التِّرْمِذِيُّ [رقم:2616] وَقَالَ: حَدِيثٌ حَسَنٌ صَحِيحٌ.</p>
      </div>
      <p>Waxaa laga weriyey Mucaad ibnJabal (Allaha ka raalli noqdee), wuxuu
        yiri:</p>
      <p>Waxaan ku iri Rasuulkii Allow ii sheeg camal Jannada i geliya,
        Naartana iga dheereeya. Wuxuu yiri, waxaad weydiisay arrin cuius, waana
        sahlan yahay ninkii Ilaahay u fududeeyo: “Ilaahay keJigii caabud oo cid
        kale ha la wadaajinin cibaadada, tuko salaadda, bixi sakada, soon bisha
        Ramadaanka, Xajka gudo, markaasuu yiri, soo kuma aan tuso irdaha
        khayrka: Soonku waa gaashaan, sadaqadu waxay -demisaa dembiyada, sida
        biyuhu dabka u damiyaan, waana sidaa oo kale salaadda saqda dhexe loo
        kaco. Markaa buu wuxuu akhriyey aayaddan qur’aanka ah ee ammaanaysa
        dadka u kaca salaadda saqda dhexe, marka dadka kale hurdada
        macaansanayaan. Markaasuu yiri: Ma kuu sheegaa arrinka madaxiisa,
        tiirkiisa iyo baarkiisa? Markaasaan iri: Haa, Rasuulkii Allow. Markaasuu
        yiri Nebigu: Arrinka madaxiisu waa Islaamnimada; Tiirkiisuna waa
        Salaadda; Baarkiisuna waa Jihaadka. Haddana wuxuu yiri: Ma kuu sheegaa
        wax intaas oo dhan isku fuuqsaday? Markaasaan iri: Haa, Rasuulkii Allow,
        markaasuu yiri intuu carrabka taabtay, iska celi kan. Markaasaan iri
        Nebi Allow miyaa na loo qabsanayaa waxaan ku hadalno?</p>
      <p>Markaasuu yiri hooyadaa ha ku weydo Mucaadow, maxaa dadka naarta ku
        tuura oo aan ahayn waxyaalaha carrabka lagu galabsaday?</p>
      <p>Waxaa weriry at-Tirmidi oo yiri waa Xadiis Xasan ah.</p>
      <h3 id="sharaxa-xadiiska-28">Sharaxa Xadiiska</h3>
      <p>Xadiiskan wuxuu kulansaday arrimo waaweyn oo isla markaa qiimo xeel
        dheer ku fadhiya. Markuu weydiiyey Mucaad Nebiga (s.c.w.), camal Jannada
        geeya, Naartana ka fogeeya, wuxuu ugu jawaabay in camalkaasi ku xiran
        yahay siduu ugu camal falo mabaadi’ida uu hoos ugu sheegay oo Shanta
        Tiir ee Islaamku ka mid yihiin, sida in Ilaahay keligiis la caabudo oo
        aan cid kale loola shariik yeelin cibaadada. In uu guto waajibaadka
        salaadda, soonka, sekada iyo xajka.</p>
      <p>Wuxuu haddana uga warramay waxtarka salaadda iyo sadaqada isagoo
        yiri: “Salaaddu waxay gaashaan kaaga noqotaa naarta, weliba wuxuu sii
        ammaanay isagoo aayad Qur’aan ah tusaale u soo qaatay, dadka saqda dhexe
        salaadda u kaca markay dadka kale hurdo ku maqan yihiin, sadaqaduna
        waxay damisaa dembiga qofka gubaya ee u jiidaya naarta.”</p>
      <p>Haddana Rasuulku (s.c.w.) wuxuu ka warramay saddex waxyaalood oo ugu
        muhiimsan qofka dunida ku nool, kan ugu horreeya waa in qofku galo
        Xerada Islaamnimada, kan labaad waa Tiirka oogidda salaadda, kan
        saddexaad oo ah heer sare oo ah halka geela kuruska kaga yaallo waa
        jihaadka aad lajihaadeyso cadowyada naftaadaee faraha badan oo ay ka mid
        yihiin: Sheydaanka, hawada nafta, Cadowga Islaamka ee raba in uu demiyo
        iftiinka Ilaahay iyo cadowga aadamiga, guud ahaan, sida gaajada,
        cudurka, jahliga iwm. waa inaad cadowyadaas oo dhan midna looga soo
        dhicin dhinaca aad Islaamka ka joogtid, laakiin, waxaas oo dhan waxaa ka
        daran ee loo baahan yahay waa inaad carrabkaaga ka adkaatid, maxaa
        yeelay, waa qalabka sharka iyo kheyrkaba lagu fulin karo, isagaa dadka
        kugu diri kara, haddaad ku hadasho wax xun, isagaa dadka kuu soo dhoweyn
        kara hadaad kula dhaqantid wax fiican, markaa ka digtoonow in uu naar ku
        jiido, dadka isagaa ku ururiyey naarta.</p>
      <h3 id="faaidada-xadiiska-27">Faa’idada Xadiiska</h3>
      <ol type="1">
        <li>Wuxuu caddeeyey Tiirarka Islaamka;</li>
        <li>Faa’iidada salaadda iyo kaalinta ay kaga jirto Islaamka;</li>
        <li>Qiimaha sadaqada iyo salaadda saqda dhexe;</li>
        <li>Arrimaha ugu muhiimsan qofka dunida ku nool;</li>
        <li>Jihaadka iyo waxyaalaha lala jihaadaayo;</li>
        <li>Halisnimada carrabka iyo inuu qofka naar u jiidaayo, hadduusan iska
          celin;</li>
        <li>In gudashada waajibka qofka u jiideyso Jannada.</li>
      </ol>
      <h2 id="xadiiska-30aad-xuduudda-alla">Xadiiska 30aad: XUDUUDDA ALLA</h2>
      <div lang="ar">
        <p>عَنْ أَبِي ثَعْلَبَةَ الْخُشَنِيِّ جُرْثُومِ بن نَاشِر رَضِيَ اللهُ عَنْهُ عَنْ رَسُولِ اللَّهِ صلى الله
          عليه و سلم قَال: «إنَّ اللَّهَ تَعَالَى فَرَضَ فَرَائِضَ فَلَا تُضَيِّعُوهَا، وَحَدَّ حُدُودًا فَلَا
          تَعْتَدُوهَا، وَحَرَّمَ أَشْيَاءَ فَلَا تَنْتَهِكُوهَا، وَسَكَتَ عَنْ أَشْيَاءَ رَحْمَةً لَكُمْ غَيْرَ
          نِسْيَانٍ فَلَا
          تَبْحَثُوا عَنْهَا».</p>
        <p>حَدِيثٌ حَسَنٌ، رَوَاهُ الدَّارَقُطْنِيّ ْ”في سننه” [4/184]، وَغَيْرُهُ.</p>
      </div>
      <p>Waxaa laga weriyey Abuu—Saclaba al—Khushani Jurthum ibn Naashir
        (Allaha ka raalli noqdee), in uu yiri Rasuulkii Ilaahay wuxuu yiri:</p>
      <p>Ilaahay wuxuu faray waajibaad, ha dayacina wuxuu dhigay soohdimo, ha
        gudbina, wuxuu xaaraantinnimeeyey waxyaalo ee, ha falina, wuxuu ka
        aamusay waxyaalo isagoon hilmaansanayn uu idinku naxariisanaya ee ha
        baarbaarina.<br />
        Waa xadiis Xasan ah, waxaa weriyey Ad- Daaraqudni iyo kuwo kaleba.</p>
      <h3 id="sharaxa-xadiiska-29">Sharaxa Xadiiska</h3>
      <p>Xadiiskani wuxuu ku soo murtiyeeyey Islaamkii oo dhan afar arrimood
        oo kala ah:</p>
      <ol type="1">
        <li>In la falo wixii Ilaahay ina amray;</li>
        <li>Inaan la falin wixii Ilaahay innaga reebay;</li>
        <li>inaan la gudbin soohdinta Ilaahay ku kala xiray wanaagga iyo
          xumaanta;</li>
        <li>Inaan la baarbaarin wixii Ilaahay ogaan uga aamusay.</li>
      </ol>
      <p>Waxaa looga jeedaa inaan la baarbaarin arrimaha dahsoon:</p>
      <p>Arrimaha dunida jira wey u wada bannaan yihiin Muslimka, wixii aan
        lagu caddeyn in la xaaraantinimeeyey. Haddaba, qofka Muslimka wanaagsan
        ahi, waa inaanu waxyaalahaas faagfaagin, si aan shaki iyo waswaas ugu
        dhicin dadka Muslimka ah ee waa in uu ku kalsoonaado llaahiisa oo u
        qeexay wixii xun ee aan loo oggoleyn ee dadka dhibaaya.</p>
      <h3 id="faaidada-xadiiska-28">Faa’idada Xadiiska</h3>
      <ol type="1">
        <li>Gudashada waajibaadka iyo ka dheeraanshaha xaaraanta;</li>
        <li>Inta la fulinayo waajibaadka ee laga fogaanayo xaaraanta waa in lagu
          dhex jiro xuduudda Ilaahay uu dejiyey oo aan laga tallabsan;</li>
        <li>Uma bannaana qofna in uu xaaraantinimeeyo waxaan sharcigu
          dhigin.</li>
        <li>Wax kasta markooda hore wey bannaan yihiin ilaa laga helo qodob lagu
          xaaraantinimeeyo oo sharciga ku saleysan.</li>
      </ol>
      <h2 id="xadiiska-31aad-waxa-ilaahay-iyo-dadkuba-kugu-jeclaadaan">Xadiiska
        31aad: WAXA ILAAHAY IYO DADKUBA KUGU JECLAADAAN</h2>
      <div lang="ar">
        <p>عَنْ أَبِي الْعَبَّاسِ سَهْلِ بْنِ سَعْدٍ السَّاعِدِيّ رَضِيَ اللهُ عَنْهُ قَالَ: جَاءَ رَجُلٌ إلَى
          النَّبِيِّ
          صلى الله عليه و سلم فَقَالَ: يَا رَسُولَ اللَّهِ‍! دُلَّنِي عَلَى عَمَلٍ إذَا عَمِلْتُهُ أَحَبَّنِي
          اللَّهُ وَأَحَبَّنِي النَّاسُ؛ فَقَالَ: «ازْهَدْ فِي الدُّنْيَا يُحِبُّك اللَّهُ، وَازْهَدْ فِيمَا عِنْدَ
          النَّاسِ
          يُحِبُّك النَّاسُ».<br />
          حديث حسن، رَوَاهُ ابْنُ مَاجَهْ [رقم:4102]، وَغَيْرُهُ بِأَسَانِيدَ حَسَنَةٍ.</p>
      </div>
      <p>Waxaa laga weriyey Abuu Cabbaas Sahal ibn Saacid Al—Saacidi (Allaha
        ka raalli noqdee), in uu yiri:</p>
      <p>Waxaa u yimid Nebiga (s.c.w.), nin oo ku yiri Rasuulkii Allow igu
        hanuuni ficil haddii aan falo Ilaahay iyo ummaddiisaba igu jeclaadaan.
        Markaas buu ku yiri, ka saahid adduunyada Ilaahay baa kugu jeclaane, ka
        saahid waxay dadku haystaan iyagaa ku jeclaan doonee.”</p>
      <p>Waxaa weriyey Ibnu—Maajah iyo kuwo kale, waana Xadiis Xasan ah.</p>
      <h3 id="sharaxa-xadiiska-30">Sharaxa Xadiiska</h3>
      <p>Xadiiskan wuxuu ka hadlayaa jidkii loo mari lahaa raalli ahaanshaha
        Ilaahay iyo aadamiga, waana wax aad u adag sidii labadaba loo wads heli
        lahaa. Raalli ahaanshaha Alla waa inaad adduunyada iska dhaaftid.
        Adduunyada waxaa looga jeedaa maalka, marka waxaa is—weydiin leh haddii
        qofku iska dhaafo maalka iyo kasabaka sidee u noolaan karaa? Xadiiskan
        waxaa loogga jeedaa maalka laga saahidayo waa midka lagu raadiyo jidka
        aan sharciga ahayn ama sida xaaraanta ah lagu doono, laakiin, jidka
        xalaasha ah inaad ku shaqaysatid waa waajib, sida ay caddeeyeen aayado
        badan iyo xadiisyo kale.</p>
      <p>Marka yaan loo qaadan in xoolaha oo dhan laga saahidaayo, maxaa
        yeelay, haddii sidaa la yeelo, waxaa dayacmaya waajibaadkii Ilaahay
        amray in laga bixiyo xoolaha sida sakada, sadaqada, xajka, jihaadka iyo
        badbaadin muslimiinta laga badbadiyo dhibaatooyinka arradka, gaajada,
        cudurrada iwm. Ka saahidda xoolaha dadka, waxaa loola jeedaa inaan qofku
        noqon mid damca waxa ay dadka kale haystaan oo aanu ka baryin ama ka
        boobin ama ka dhicin, dadku waxay isku nacaan baryada, marka Waxaa loo
        baahan yahay intii qofku awoodi karo in uu iska dhowro baryada aadamiga,
        haddii ay arkaan dadku inaad ka deeqtoon tahay oo aanad waxtar ma ahee
        waxyeello u lahayn iyagaa ku jeclaanaya oo kuu soo bandhigaya inay kula
        yeeshaan xiriir, iskaashi iyo iskaalmeysi.</p>
      <h3 id="faaidada-xadiiska-29">Faa’idada Xadiiska</h3>
      <ol type="1">
        <li>Qofkii ka dheeraada damaca maalka xaraanta laga helo Ilaahay baa ka
          raalli noqonaya;</li>
        <li>Qofkii banneysta maalka xaaraanta ah, Ilaahay wuu nacaa, uunkiisuna
          wey nacaan;</li>
        <li>Waxay dadku kugu jeclaanayaan inaad ka deeqtoontid maalkooda iyo
          xooggooda, markaasay ku jeclaanayaan.</li>
      </ol>
      <h2 id="xadiiska-32aad-ma-bannaana-adiyadu">Xadiiska 32aad: MA BANNAANA
        ADIYADU</h2>
      <div lang="ar">
        <p>عَنْ أَبِي سَعِيدٍ سَعْدِ بْنِ مَالِكِ بْنِ سِنَانٍ الْخُدْرِيّ رَضِيَ اللهُ عَنْهُ أَنَّ رَسُولَ اللَّهِ صلى
          الله عليه و سلم قَالَ: «لَا ضَرَرَ وَلَا ضِرَارَ».</p>
        <p>حَدِيثٌ حَسَنٌ، رَوَاهُ ابْنُ مَاجَهْ [راجع رقم:2341]، وَالدَّارَقُطْنِيّ [رقم:4/228]،
          وَغَيْرُهُمَا مُسْنَدًا. وَرَوَاهُ مَالِكٌ [2/746] فِي «الْمُوَطَّإِ» عَنْ عَمْرِو بْنِ يَحْيَى عَنْ أَبِيهِ
          عَنْ
          النَّبِيِّ صلى الله عليه و سلم مُرْسَلًا، فَأَسْقَطَ أَبَا سَعِيدٍ، وَلَهُ طُرُقٌ يُقَوِّي بَعْضُهَا
          بَعْضًا.</p>
      </div>
      <p>Waxaa laga weriyey Abuu—Saciid Sacad ibn Maalik al—Khudri (Allaha ka
        raalli noqdee), in uu yiri Rasuulkii Ilaahay (s.c.w.):</p>
      <p>“Dhib ma jiro adiyadna ma jirto.”</p>
      <p>Waa xadiis Xasan ah, waxaa weriyey Ibnu—Maajah, ad-Daara—Qudni iyo
        kuwo kale.</p>
      <h3 id="sharaxa-xadiiska-31">Sharaxa Xadiiska</h3>
      <p>Xadiiskani waa erayo kooban, laakiin macna xeel dheer ku fadhiya.
        Wuxuu xaaraantinimeynayaa dhammaan noocyada dulmiga, xinta, xanta,
        xasadka, gardarrada, dhaca iyo xad—gudub kasta. Wuxuu leeyahay ma
        bannaana qof xad—gudub kula kaca qofka kale xoolahiisa, naftiisa iyo
        sharafkiisa intaba.<br />
        Qofka muslimka ah, waa kii nabadgelyo laga helo carrabkiisa, iyo
        gacantiisaba, xataa haddii la dulmo waa inaanu ku xad—gudbin difaaca iyo
        iska celinta dulmiga.</p>
      <h3 id="faaidada-xadiiska-30">Faa’idada Xadiiska</h3>
      <ol type="1">
        <li>Noocyada dulmiga oo dhan in ay xaaraan yihiin</li>
        <li>In laga nabadgalo carrabkaaga iyo gacantaada.</li>
      </ol>
      <h2 id="xadiiska-33aad-caddeyn-keenista-waa-aasaaska-doodaha">Xadiiska
        33aad: CADDEYN KEENISTA WAA AASAASKA DOODAHA</h2>
      <div lang="ar">
        <p>عَنْ ابْنِ عَبَّاسٍ رَضِيَ اللَّهُ عَنْهُمَا أَنَّ رَسُولَ اللَّهِ صلى الله عليه و سلم قَالَ: «لَوْ
          يُعْطَى النَّاسُ بِدَعْوَاهُمْ لَادَّعَى رِجَالٌ أَمْوَالَ قَوْمٍ وَدِمَاءَهُمْ، لَكِنَّ الْبَيِّنَةَ عَلَى
          الْمُدَّعِي،
          وَالْيَمِينَ عَلَى مَنْ أَنْكَرَ».</p>
        <p>حَدِيثٌ حَسَنٌ، رَوَاهُ الْبَيْهَقِيّ [في «السنن» 10/252]، وَغَيْرُهُ هَكَذَا، وَبَعْضُهُ فِي
          «الصَّحِيحَيْنِ».</p>
      </div>
      <p>Waxaa laga weriyey Cabdullaah ibn Cabbaas (Allaha ka raalli noqdee),
        in uu Rasuulkii Ilaahay yiri (s.c.w.):</p>
      <p>Haddii dadka la siin lahaa waxay u dacwoodaanba rag baa sheegan lahaa
        xoolaha dadka iyo dhiggooda, lakiin, inuu caddeyn keeno waa waajibka
        ruuxa dacwada soo oogay, haddii ruuxa ashtakada keenay wax caddeyn ah
        keeni waayo, ruuxa u soo dacweeyeyna wixii inkiro waa la dhaaran
        dacweysanaha.</p>
      <p>Waa xadiis xasan ah, waxaa weriyey al-Beyhaqi iyo kuwo kale.</p>
      <h3 id="sharaxa-xadiiska-32">Sharaxa Xadiiska</h3>
      <p>Xadiiskani wuxuu inoo sheegay aasaaska xeerka ah ee ay ku socdaan
        dacwooyinka maxkamadaha la hor keeno, waano saldhig sharci ah. Wuxuu
        xadiisku sheegay inaan qofna la siineyn waxa uu qofka kale ku
        sheeganayo, isagoon caddeyn keenin, haddiise la siin lahaa qofku waxa uu
        sheegto caddeyn la’aan, waxaa dhici lahaa in qof kastaa xoolo qof kale
        sheegto oo uu yiraahdo ha la iiga qaado. Marka waxaa loo shardiyay
        qofkii xaq sheeganaya in uu caddeyn la yimaado iyo xujo u sugeysa in
        xaqaa isaga ah laga qabo, ha noqoto xujadaasi marag, warqad rasmi ah iyo
        waxyaalo kaleba.</p>
      <p>Qofka xaqa lagu sheeganaayo isaga lagama rabo caddeyn inaanu xaqaa
        qabin, ee waxaa laga rabaa in uu ka dhaarto inaanu xaqaa lagu
        sheeganayaa qabin, haddii dhinaca kale caddeyn laga waayo.</p>
      <h3 id="faaidada-xadiiska-31">Faa’idada Xadiiska</h3>
      <ol type="1">
        <li>Inaan qofna la siin xaqa uu u dacwoonayo, haddii aannu u
          sugnaanin;</li>
        <li>Dacwoodaha waxaa korkiisa ah caddeyn;</li>
        <li>Dacweysanaha waxaa korkiisa ah dhaar, haddii dhinaca kale caddeyn
          laga waayo;</li>
        <li>Inaan qofka waxba qabin ilaa lagu sugo xaqa lagu sheegtay;</li>
        <li>Garsooruhu waa in uu raaco mabda’aa isaga ah markuu dacwad
          qaadaayo.</li>
      </ol>
      <h2 id="xadiiska-34aad-reebidda-munkarka">Xadiiska 34aad: REEBIDDA
        MUNKARKA</h2>
      <div lang="ar">
        <p>عَنْ أَبِي سَعِيدٍ الْخُدْرِيّ رَضِيَ اللهُ عَنْهُ قَالَ سَمِعْت رَسُولَ اللَّهِ صلى الله عليه و
          سلم يَقُولُ: «مَنْ رَأَى مِنْكُمْ مُنْكَرًا فَلْيُغَيِّرْهُ بِيَدِهِ، فَإِنْ لَمْ يَسْتَطِعْ فَبِلِسَانِهِ،
          فَإِنْ لَمْ
          يَسْتَطِعْ فَبِقَلْبِهِ، وَذَلِكَ أَضْعَفُ الْإِيمَانِ».</p>
        <p>[رَوَاهُ مُسْلِمٌ].</p>
      </div>
      <p>Waxaa laga weriyey Abuu—Saciid Al—Khudri (Allaha ka raalli noqdee),
        in uu yiri, waxaan ka maqlay Rasuulkii Ilaahay (s.c.w.) asagoo leh:</p>
      <p>Qofkii arkaa wax munkar ah ha ku reebo gacantiisa, hadduu kari waayo,
        ha ku reebo carrabkiisa, hadduu kari waayo, ha ka kahdo qalbigiisa oo ha
        isaga tago qolada xumaha xambaarsan markay xumaanta ku jiraan isagoon
        waxba ka qaban karin, , waana ka ugu iimaan daciifsan.<br />
        Waxaa weriyey Muslim.</p>
      <h3 id="sharaxa-xadiiska-33">Sharaxa Xadiiska</h3>
      <p>Xadiiskani waa saldhigga is—hanuuninta, dhowridda iyo badbaadinta
        xasilloonaanta bulshada iyo nabadgelyadeeda. Qof kasta oo Muslim ah,
        waxaa xil ka saaran yahay ilaalinta sharciga, marka hadduu arko qof
        sharciga ku xad—gudbaya waa in uu xilkiisa guto oo aanu indhahana ka
        qabsan, wuxuu qaban karana waa saddex heer:</p>
      <p>Kan koowaad waa in uu xumaanta xoog wax kaga qabto. Tusaale ahaan
        hadduu arko qof dadka dulmaya oo wax dilaya ama wax dhacaya ama wax
        gubaya iwm, waxaa waajib ku ah in uu qabto oo uu ka joojiyo dulmiga
        hadduu awoodi karo.<br />
        Heerka labaad haddii aanu awoodi karaynin in uu gacanta wax kaga qabto
        waa in uu la hadlo, Alla ka baq yiraahdo, xaqana u sheego.</p>
      <p>Heerka seddexaad haddii uu labadaa midkood kari waayo, waxaa waajib
        ku ah in uu qalbiga ka kahdo, meesha munkarka lagu hayo ka dheeraado
        isagoo ka xun sharcigaa lagu tumanayo oo aanu waxba ka qaban karayn,
        waxaana lagu tilmaamay in heerka dambe yahay ka ugu daciifsan ee
        liita.</p>
      <p>Haddaba, qofka Muslimka ah, waa in uu ogaado in arrin kastoo
        khilaafsan sharciga Alia oo hortiisa ama gurigiisa ama dukaankiisa lagu
        falo in waajib ka saaran yahay in uu xumaantaa joojiyo, hadba, sidii u
        suuragal ah, maxaa yeelay, haddii uu oggolaado xumaantaa hortiisa lagu
        sameeyey oo sharciga Islaamka lagu xad-gudbay waxay dhibaato soo
        gaarsiin doontaa bulshada, waxaana laga yaabaa in dhibaatada ama
        macsiyadaa uu raalli ka noqday gurigiisa ugu soo gasho, sababtoo ah
        bulshadu wey isku wada xiran tahay. Haddaba, Muslimka runta ah waa kaa
        diyaarka u ah la jihaadidda xumaanta iyo qaska ama macsiyada
        dhammaanteedba, macsiyadu waa ku xad—gudbidda waxyaalaha sharcigu
        Islaamka reebay, wax aallaale wixii sharcigu reebayna waa wax lagu
        daryeelaayo danaha bulshada, ha noqoto xagga nabadgelyada,
        xasilloonaanta, iskaashiga iwm. Waxaase laga doonayaa ruuxaa reebaya
        xumaha ee ka hor tagaya ku xadgudubka sharciga inuu yahay qof aqoon u
        leh sharcigii, si uusan u inkirin una reeban arrin bannaan, ama u qirin
        arrin reebban. waxaa sidoo kale la doonayaa in waxaa uu reebayo ayan ka
        dhalaneyn dhibaatooyin iyadii ka badan.</p>
      <h3 id="faaidada-xadiiska-32">Faa’idada Xadiiska</h3>
      <ol type="1">
        <li>Qofka Muslimka ah, waxaa waajib ku ah in uu macsiyada iyo dulmiga
          baabi’iyo, hadba inta awooddiisu tahay;</li>
        <li>Qofkii awoodi kari waaya waajibka wax ka qabashada xummaanta waa in
          uu qalbiga ka inkiro;</li>
        <li>Haddii aan xumaanta laga hortegin dhibaatadu waxay soo gaaraysaa
          bulshda inteeda kale.</li>
      </ol>
      <h2 id="xadiiska-35aad-is-xaq-dhowridda-xubnaha-bulshada">Xadiiska
        35aad: IS-XAQ-DHOWRIDDA XUBNAHA BULSHADA</h2>
      <div lang="ar">
        <p>عَنْ أَبِي هُرَيْرَةَ رَضِيَ اللهُ عَنْهُ قَالَ: قَالَ رَسُولُ اللَّهِ صلى الله عليه و سلم «لَا
          تَحَاسَدُوا، وَلَا تَنَاجَشُوا، وَلَا تَبَاغَضُوا، وَلَا تَدَابَرُوا، وَلَا يَبِعْ بَعْضُكُمْ عَلَى بَيْعِ
          بَعْضٍ، وَكُونُوا عِبَادَ اللَّهِ إخْوَانًا، الْمُسْلِمُ أَخُو الْمُسْلِمِ، لَا يَظْلِمُهُ، وَلَا يَخْذُلُهُ،
          وَلَا يَكْذِبُهُ، وَلَا يَحْقِرُهُ، التَّقْوَى هَاهُنَا، وَيُشِيرُ إلَى صَدْرِهِ ثَلَاثَ مَرَّاتٍ، بِحَسْبِ
          امْرِئٍ
          مِنْ الشَّرِّ أَنْ يَحْقِرَ أَخَاهُ الْمُسْلِمَ، كُلُّ الْمُسْلِمِ عَلَى الْمُسْلِمِ حَرَامٌ: دَمُهُ وَمَالُهُ
          وَعِرْضُهُ»
          .</p>
        <p>[رَوَاهُ مُسْلِمٌ].</p>
      </div>
      <p>Waxaa laga weriyey Abuu Hureyra (Allaha ka raalli noqdee), in uu
        Rasuulkii Ilaahay yiri:</p>
      <p>Ha is-xaasidina, ha isku fallisina badeecadda idinkoo uga dan leh in
        qof kale lagu qaaliyeeyo sicirka, ama hoos looga dhigo qiimaha, ha isu
        caroonina, ha isu dhabar jeedinina, badeecad qof baayacayo ha ka hor
        baayicina. Noqda addoomo Ilaahay oo walaalo ah, Muslimkuna qofka
        Muslimka ah ma dulmo, ma hoojiyo, ma heeniyo, ma quursado. Taqwadu waa
        halkaan isagoo gacanta saaray (SCW) laabtiisa saddex jeer. Waxaa shar
        ugu filan qofka in uu quursado ama yaso walaalkiisa Muslimka ah, qof
        kasta oo Muslim ah, waxaa ka xaaraan ah dhiigga Muslimka xoolihiisa iyo
        sharafkiisa.</p>
      <p>Waxaa weriyey Muslim</p>
      <h3 id="sharaxa-xadiiska-34">Sharaxa Xadiiska</h3>
      <p>Xadiiskani wuxuu ka hadlayaa ka hortegidda waxyaalaha dadka kala
        geeya ee isku dira, waxaanu xaaraantinimeeyey sagaal (9) arrimood oo ka
        mid ah waxyaalaha dadku isku naco ee kala fogeeya:</p>
      <ol type="1">
        <li>Waa xaasidnimada oo ah inaad kahato ama ka xumaato waxa qofka kale u
          kordha oo kheyr ah, waana dabeecad aad u xun, maxaa yeelay, qofkii
          isagoon waxba la yeelin, waxba laga dhimin xaqiisii, ayuu ka xun yahay
          kheyr Rabbi qof kale ku galladaystay, marka xaasidnimadu waa cudur aad u
          kala fogeeya dadka;</li>
        <li>Arrinka labaad waa fallisaad badeecad iyadoo qof loogu daneynayo in
          qiimaha looga kordhiyo ama looga yareeyo, tusaale ahan, wuxuu ku
          kordhinayaa alaab la naadinayo qiimaha isagoon iibsanayn ee doonaya in
          qiimuhu u kordho qofka alaabta iska leh;</li>
        <li>Waa carada, lyaduna waa waxyaalaha dadka isku dira,maxaa yeelay,
          laba qof oo isu careysan waxba wada qabsan maayaan marka waa in carada
          laga xoroobo, haddii la caroodana waa in laga soo noqdo oo aan qalbiga
          lagu haysan;</li>
        <li>Waa inaan dhabarka leysu duwin oo aan la kala jeesan, marka laba qof
          oocaloosha wax isugu haya iska hor—yimaadaan, isma arki karaan,
          wejiganan isma siin karaan, markaasay kala jeestaan, haddey iska
          hor—yimaadaan, marka laba qof oo aan is—arki karayn siday wax u wada
          qabsan karaan?</li>
      </ol>
      <p>Xadiis kale, wuxuu Nebiga (s.c.w.) ku sheegay inaanay bannaaneyn in
        laba qof oo Muslim ah saddex maalmood wax ka badan dudmo ku kala
        maqnaadaan, waxaana kheyr roon labadooda midka salaanta ku hor billaaba
        kan kale.</p>
      <p>Sida runta ah kaasaa geesisan oo ka dadnimo roon, maxaa yeelay, waa
        nin naftiisa uur—xumadu ka buuxday ka adkaaday oo ka gudbay derbigii
        sharka ahaa ee sheydaanku ku kala ooday labada qof ee walaalaha ah.</p>
      <p>Inaan qaarkiin qaarka kale ka kor iibsan badeecadda. Tusaale ahaan,
        wuxuu u imaanayaa laba qof oo wax kala iibsanaya, markaasuu mid u
        il—jibinayaa ama hoos kala hadlayaa, isagoo le, anigaa intaa ka badan
        kaaga iibsanaya, ama anigaa intaa in ka jaban kugu siinaaya iwm;<br />
        Arrinka lixaad waa dulmiga, umana bannaana qof muslim ah in uu kula kaco
        gardarro iyo dulmi walaalkii;<br />
        Muslimku ma hoojiyo walaalki markuu arko isagoo ciriiri ku jira waa in
        uu gacan ku siiyo siduu uga bixi lahaa, ma aha in uu ku ceebeeyo ama ku
        wiirsado. Marka hadduu la kulmo qof Muslim ah oo cadow gacanta ugu jira
        waa in uu ka furto, haddii awooddiisu gaarsiiso nooc kastaba ha noqdee
        cadowgaas; Cadow gaal ah, cadow gaaja ah, cadow jirro ah, cadow jahli
        ah, cadow deyn ah iwm.<br />
        Arrinka siddeedaad waa inaanu beeneyn. Qofka muslimka ah uma bannaana in
        uu ku dhaho qofka kale been baad sheegeysaa ama beenaale ayaad tahay,
        maxaa yeelay, qofka aad sidaa ula hadashid waa coloobeysaan, taasina waa
        wax islaamku la dagaallamayo marka ma bannaana ficil dadka muslimiinta
        ah cadaawo dhex dhigaya;<br />
        Arrinka sagaalaad waa is-quursiga ama is- yasidda. Qofna uma bannaana in
        uu walaalkii quursado, maxaa yeelay, qofkaad quursatid waa qof aad iska
        sarreysiisid, waxaana laga yaabaa inaad ka xoolo roon tahay ama aad ka
        aqoon badan tahay, laakiin, ogow llaahii ku siiyey adiga waxaan
        walaalkaa haysan,. waa yeeli karaa in uu isku kiin beddelo, ama wax ka
        khayr roon waxa aad ku faaneyso in isagana la siiyo. Marka is—quursigu
        waa jirrooyinka ugu daran ee dadka isku dira, sababtoo ah haddii qofku
        dareemo inaad iska sarreysiinayso, wuxuu kuu qaadayaa cadawnimo, waxaanu
        ku dadaalayaa siduu kuu boqno goyn lahaa. Waxaa lagu caddeeyey xadiiskan
        haddii qofku aanu dembi kale lahayn oon quursiga dadka ahayn waa ugu
        filan yahay ciqaab.</p>
      <p>Wuxuu Nebiga (s.c.w.), amray in ay dadku noqdaan addoomo Ilaahay oo
        walaalo ah. Wuxuu Nebigu tilmaamay in arrimaha laga xaaraantinimeeyey
        muslimka ay qalbiga madoobeeyaan marka waa in qalbiga laga saafi yeelo
        arrimahaas foosha xun.</p>
      <p>Wuxuu yiri Nebiga (s.c.w.), Taqwado waa halkaan, isagoo saddex jeer
        farta ku fiiqay laabtiisa, marka saldhigga laga dhowrayo fulinta
        sharciga waa qalbiga, horayna waxaa innagu soo maray in haddii qalbigu
        hagaago jirka intiisa kalena hagaageyso.</p>
      <p>Ugu dambeystii waxaa laga xaaraantinimeeyey qof kasta oo muslim ah in
        uu daadiyo dhiig muslim ama dhaco xoolo muslim ama ku xad—gudbo sharafta
        qofka muslimka ah iyo xiladiisa.</p>
      <h3 id="faaidada-xadiiska-33">Faa’idada Xadiiska</h3>
      <ol type="1">
        <li>Wuxuu reebay wax allaale wixii kala geynaya ama isku diraya xubnaha
          bulshada;</li>
        <li>Wuxuu reebay in laysku falliso badeecadda, iyadoo loogu danaynayo
          qof kale;</li>
        <li>Waxaa la xaaraantinimeeyey kala jeedsiga iyo isu dhabar
          jeedinta;</li>
        <li>Waxaa la reebay in badeecadda la iska hor iibsado;</li>
        <li>Waxaa la reebay dulmiga dhammaantiis;</li>
        <li>Waxaa ta reebay is—hoojinta marka qofku ciriiriga ku jiro;</li>
        <li>Ma bannaan in lagu yiraahdo qof muslim ah been baad sheegtay;</li>
        <li>Waxaa la reebay carada;</li>
        <li>Waxaa la reebay is—quurisga;</li>
        <li>Waxaa la xaaraantinimeeyey daadinta dhiigga qofka muslimka ama ku
          xad gudubka xoolihiisa, iyo xiladiisa;</li>
        <li>Wuxuu amray nebigu (SCW) muslimiinta in walaalo isu noqdaan oo leys
          xaq dhowro.</li>
        <li>Sida Islaamka ugu dadaalaayo daryelidda iyo iskaashiga
          bulshada.</li>
      </ol>
      <h2 id="xadiiska-36aad-badbaadinta-bulshada">Xadiiska 36aad: BADBAADINTA
        BULSHADA</h2>
      <div lang="ar">
        <p>عَنْ أَبِي هُرَيْرَةَ رَضِيَ اللهُ عَنْهُ عَنْ النَّبِيِّ ﷺ قَالَ: «مَنْ نَفَّسَ عَنْ مُؤْمِنٍ كُرْبَةً مِنْ
          كُرَبِ
          الدُّنْيَا نَفَّسَ اللَّهُ عَنْهُ كُرْبَةً مِنْ كُرَبِ يَوْمِ الْقِيَامَةِ، وَمَنْ يَسَّرَ عَلَى مُعْسِرٍ،
          يَسَّرَ اللَّهُ
          عَلَيْهِ فِي الدُّنْيَا وَالْآخِرَةِ، وَمَنْ سَتَرَ مُسْلِما سَتَرَهُ اللهُ فِي الدُّنْيَا وَالْآخِرَةِ ،
          وَاَللَّهُ فِي عَوْنِ الْعَبْدِ مَا كَانَ الْعَبْدُ فِي عَوْنِ أَخِيهِ، وَمَنْ سَلَكَ طَرِيقًا يَلْتَمِسُ
          فِيهِ
          عِلْمًا سَهَّلَ اللَّهُ لَهُ بِهِ طَرِيقًا إلَى الْجَنَّةِ، وَمَا اجْتَمَعَ قَوْمٌ فِي بَيْتٍ مِنْ بُيُوتِ
          اللَّهِ
          يَتْلُونَ كِتَابَ اللَّهِ، وَيَتَدَارَسُونَهُ فِيمَا بَيْنَهُمْ؛ إلَّا نَزَلَتْ عَلَيْهِمْ السَّكِينَةُ،
          وَغَشِيَتْهُمْ
          الرَّحْمَةُ، وَ حَفَّتهُمُ المَلاَئِكَة، وَذَكَرَهُمْ اللَّهُ فِيمَنْ عِنْدَهُ، وَمَنْ أَبَطْأَ بِهِ عَمَلُهُ
          لَمْ
          يُسْرِعْ بِهِ نَسَبُهُ.»</p>
        <p>[رَوَاهُ مُسْلِمٌ] بهذا اللفظ.</p>
      </div>
      <p>Waxaa laga weriyey Abuu Hureyra (Allaha ka raalli noqdee), in uu
        Nebiga ﷺ yiri:</p>
      <p>Qofkii ka feyda qof mu’min ah kurbo ka mid ah kurbadaha dunida,
        isagana Alla (SW) baa ka feyda kurbo ka mid ah kuwa qiyaamaha, qofkii u
        xoolo gooya qof sabool ah, isagana Ilaahay baa u xoolo gooya ifka iyo
        aakhiraba, qofkii u xil qariya qof Muslim ah, isagana Ilaahay baa
        ceebihiisa astura if iyo aakhiraba, qofkii jid mara isagoo cilmi doonaya
        Ilaahay baa u fududeeya jidka Jannada loo maro, Ilaahay wuu u gargaaraa
        addoomadiisa inta qofku u gargaaray walaalahiisa, Haddii ay jamaaca ku
        kulanto guri ka mid ah guryaha Ilaahay iyagoo akhrisanaya Qur’aanka oo
        is—baraya, waxaa ku soo degeysa xasilloonaan, waxaa dabooleysa naxariis
        Ilaahay, malaa’iktuna way la safanaysaa, Ilaahayna wuxuu ku xusayaa
        kahlqiga agtiisa jooga. Oofkii camalkiisu reebo nasabkiisu meel marin
        maayo.</p>
      <p>Waxaa soo weriyey xadiiskaa Muslim</p>
      <h3 id="sharaxa-xadiiska-35">Sharaxa Xadiiska</h3>
      <p>Xadiiskani wuxuu ku dhow yahay kii aynu soo dhaafnay, sababtoo ah
        labaduba waxay ka hadlayaan daryeelka bulshada Islaamka ah, kii hore
        wuxuu ku saabsanaa ka hortegidda waxyaalaha xubnaha bulshada kala
        geynaya, kanna wuxuu ku saabsan yahay marka xubin ka mid ah bulshada
        dhibaato qabsato sidii wax loola qaban lahaa.</p>
      <p>Wuxuu soo qaatay xadiiskan saddex xaalo haddii ay qof qabsadaan in uu
        u baahan yahay in la caawiyo:</p>
      <ol type="1">
        <li>Waa dhibaato kurbo iyo laxaw ku abuurtay qofka muslimka ah, wax
          kastaba ha noqotee dhibaatadaasi, sida jirrooyinka iyo arrimaha uu u
          tabar waayay, xagga qoyska, shaqada iwm, marka Ilaahay wuxuu u
          ballanqaaday qofka dhibaatadaa ka saara qof muslim ah, in isagana
          Ilaahay ka saari doono dhibaatooyinka kulul maalinta qiyaamaha. Haddaba,
          qofkii isagoo cudur qaad—qaadayo irbad lagu duro ee ku bogsada, kurbaa
          laga feyday, waxaana iska leh abaalkaas dhakhtarkii cudurka gartay, kii
          daawada sameeyey iyo kii bixiyey kharajka lagu sameeyey, sidoo kale
          qofkii hanuuniya qof baadi ah ee ku toosiya jidka xaqa ah;</li>
        <li>Xaaladda labaad waa qofka ay dhibaato ka haysato xagga dhaqaalaha ee
          saboolka ah, waxaa Ilaahay u ballan qaaday qofkii ciriiriga ka saara in
          isagana Ilaahay ka saari doono ciriiriga ifka iyo mid aakhiraba, waxaana
          jira inaan ciriiriga ka bixinta aan loola jeedin oo keli ah in qofka
          baahan la quudiyo, waxa looga jeedaa in laga kaalmeeyo siduu ciriiriga
          uga bixi lahaa oo uu lugihiisa isugu taagi lahaa. Tusaale ahaan, waxaa
          la bari karaa xirfad ama cilmi uu ku shaqaysto, waxaa loo samayn karaa
          mashruuc uu ka shaqeeyo iwm;</li>
        <li>Xaaladda saddexaad waa qofka Muslimka ah ee aad ku aragtid ceebo uu
          leeyahay oo aanu jecleyn in lagu ogaado marka qofkii ceeb Muslim ogaaday
          ee qariyay, waxaa Ilaahay u ballanqaaday in isagana loo qarin doono
          ceebihiisa if iyo aakhiraba, laakiin, ceebaha la qarinaayo kuma jiraan
          kuwa xuquuqda dadka kale ku dayacmeyso, matalan qofkii ku xadgudbaya
          xoolo ama sharaf dad kale inaad qariso ma aha, gaar ahaan, haddii marag
          laguu qabsado, waxaana caddaynaya aayado iyo axaadiis kale inaan
          waxyaalaha ceynkaas ah qofka loogu ceeb qarinaynin.</li>
      </ol>
      <p>Haddaba, wuxuu xadiiskani ku hanuuniyey Muslimka hubka uu kaga bixi
        karo dhibaatooyinka dhammaantood, hubkaas oo ah cilmiga, waxaanu ugu
        baaqay qofkii cilmiga barashadiisa isku shuqliya in lllahay u
        fududeynaayo jidka Jannada loo marayo, marka faa’iidada cilmigu kuma
        koobna dunida aynu ku nool nahay iyo danaha aan ku gaareyno maantadan la
        joogo ee aakhirana waxaad heleysaa Jannadii Ilaahay.</p>
      <p>Cilmigu sida ka muuqata xadiiskan kuma koobna cilmiga diiniga ah oo
        keliya, bal waxaa soo geli cilmi kasta oo wax tar leh sharcigii
        ilaahayna aan khilaafsaneyn ee qofka iyo bulshada kurbada lagaga saari
        karo ama gaajada lagaga bixin karo ama cadowga lagaga badbaadin karo ama
        wax kheyr ah Muslimiinta loogu faa’iideyn karo.</p>
      <p>Haddana wuxuu xadiisku sheegay abaalgud weyn in la siin doono qofka
        walaalkii mar kastaba caawiya, kaasoo ah in gargaarka Ilaahay la jiri
        doono muddada uu gargaarka walaalkii wado, ugu dambeyn wuxuu xadiisku
        sheegay abaal—gudka ay leeyihiin dadka meel ku wada kulma iyagoo
        akhrisanaya oo baranaya kitaabka Ilaahay, waxa loogu abaal-gudayaa
        xasilloonaan iyo naxariis Alla oo lagu soo dejinayo, Malaa’iktuna
        hareerahooday fariisanayaan, Ilaahayna ku ammaani doono Malaa’ikta
        agtiisa ku sugan.</p>
      <p>Wuxuu ku khatimay xadiisku aasaaska dadka lagu kala sooco marka la
        abaal—marinaayo oo ah qof kasta imaanka iyo camalka suubban uu la
        yimaado, oo lagu dari maayo xisaabta nasabkiisa, qabiilkiisa iyo
        xoolahiisa, sababtoo ah, Ilaahay dadka uma kala dhowa mana kala xigaan
        dhammaantood waa addoomadiisa, waxaana lagu kala bixinayaa abaalgudkooda
        qof kasta wuxuCi kheyr shaqaystay iyo siduu Alla uga baqay sharcigiisana
        ugu hoggaansamay. Qofkii camal xun la yimid waxba nasabkiisu u tari
        maayo.</p>
      <h3 id="faaidada-xadiiska-34">Faa’idada Xadiiska</h3>
      <ol type="1">
        <li>Abaalgudka uu leeyahay qofkii muslim dhibaato ka saara;</li>
        <li>Ceebaha dadka in la asturo;</li>
        <li>Faa’iidada waxbarashada;</li>
        <li>Faa’iidada kulanka lagu baranaayo kitaabka Ilaahay;</li>
        <li>Qiimaha dadka lagu abaalmarinaayo waa camalkiisa, qabiilkiisa qof la
          weydiin maayo;</li>
        <li>Abaalgudka loo ballan qaaday qofkii qof Muslim ah dhibaatooyinka ka
          saara.</li>
      </ol>
      <h2 id="xadiiska-37aad-deeqsinimada-ilaahay">Xadiiska 37aad:
        DEEQSINIMADA ILAAHAY</h2>
      <div lang="ar">
        <p>عَنْ ابْنِ عَبَّاسٍ رَضِيَ اللَّهُ عَنْهُمَا عَنْ رَسُولِ اللَّهِ ﷺ فِيمَا يَرْوِيهِ عَنْ رَبِّهِ تَبَارَكَ
          وَتَعَالَى، قَالَ: «إنَّ اللَّهَ كَتَبَ الْحَسَنَاتِ وَالسَّيِّئَاتِ، ثُمَّ بَيَّنَ ذَلِكَ، فَمَنْ هَمَّ
          بِحَسَنَةٍ فَلَمْ
          يَعْمَلْهَا كَتَبَهَا اللَّهُ عِنْدَهُ حَسَنَةً كَامِلَةً، وَإِنْ هَمَّ بِهَا فَعَمِلَهَا كَتَبَهَا اللَّهُ
          عِنْدَهُ عَشْرَ
          حَسَنَاتٍ إلَى سَبْعِمِائَةِ ضِعْفٍ إلَى أَضْعَافٍ كَثِيرَةٍ، وَإِنْ هَمَّ بِسَيِّئَةٍ فَلَمْ يَعْمَلْهَا
          كَتَبَهَا
          اللَّهُ عِنْدَهُ حَسَنَةً كَامِلَةً، وَإِنْ هَمَّ بِهَا فَعَمِلَهَا كَتَبَهَا اللَّهُ سَيِّئَةً وَاحِدَةً».
        </p>
        <p>[رَوَاهُ الْبُخَارِيُّ]، [وَمُسْلِمٌ]، في «صحيحيهما» بهذه الحروف.</p>
      </div>
      <p>Waxaa laga weriyey ibn Cabbaas (Allaha ka raalli noqdee), in uu ka
        weriyey Rasuulkii Ilaahay ﷺ in uu yiri: Wuxuu Ilaahay yiri:</p>
      <p>“Ilaahay baa qoray samaanta iyo xumaantaba, kaddibna wuu kala
        caddeeyey, marka qofkii isku daya in uu samaan falo oo aan falin, waxaa
        loo qorayaa Ilaahay agtiisa samaan dhan. Qofkii isku daya in uu samaan
        falo ee fala, waxaa looga qorayaa Ilaahay agtiisa 1( xasano ilaa 700
        jibbaar iyo wax ka sii badan Qofkii isku daya in uu xumaan sameeyo ee
        aan falin, waxaa looga qorayaa Ilaahay agtiisa wanaag dhan, hadduu isku
        dayo oc uu falo waxaa loo qorayaa xumaan keli ah.”</p>
      <p>Waxaa weriyey Bukhaari iyo Muslim.</p>
      <p>Bal fiiri walaalow - Ilaahay xaqa ha ina waafajiyee - naxariistiisa
        weynaanteeda, u fiirso erayadaas (agtiisa) waa tilmaan sida Ilaahay u
        daryeelayc dadkiisa, ereyga (dhan) waa adkeyn; iyo daryeelid xoog leh.
        Wuxuu yiri, xumaanta qofkii isku dayaee ka joogsada waxaa loo qorayaa
        xasano dhan, waxaa lagu adkeeyey ereyga dhan, haddii uu falo xumaantii
        waxaa loo qoray (hal) xumaan ookeli ah, waxaa lagu adkeeyey yaraanteeda
        hal ee laguma adkeyn (dhan)( sida xasanada. Ilaahay baa mahad ieh,
        ceebna ka fog, mana koobi karno ammaantiisa.</p>
      <h3 id="sharaxa-xadiiska-36">Sharaxa Xadiiska</h3>
      <p>Waxaa jira in Ilaahay ku abuuray dunida xumaan iyo samaanba, isla
        markaana kala caddeeyey mid kasta jidka loo maro, dadkana awood u siiyey
        in ay kala doortaan labadaa jid qofba kuu rabo, haddana, loo caddeeyey
        qof kasta jidka uu maro abaalgudkiisa oo ah jidka xun in Naar lagu
        abaalmarinaayo, kan toosanna Janno lagu mutaysanayo,marka xadiiskani
        arrintaas si fiican ayuu inoogu caddeeyey.</p>
      <p>Wuxuu caddeeye/siduu Ilaahay addoomihiisa ugu roon yahay, wixii
        wanaag ah waa toban jibbaar ama in ka badan, wixii xumaan ah ee inta
        leysku dayo laga joogsado waxaa loogu abaal-guday wanaag, iyadoo ka
        joogsiga xumaanta lagu geesinnimo gelinayo, loona fududeynaayo in uu
        jidka wanaagsan raaco. Xumaantii uu sameeyeyna waxaa loogu abaalmariyey
        hal ciqaab oo keliya oo lama laba laabin sidii wanaagga loo boqollaal
        jibbaaray.</p>
      <p>Marka qofka garaadlaha ah ee dhiifoon waa in uu ka faa’iideysto
        nicmada Ilaahay inoogu roonaaday intaan waqtigu dhaafin oo uu la yimaado
        camal fiican oo fara badan si loogu boqollaal jibbaaro.</p>
      <h3 id="faaidada-xadiiska-35">Faa’idada Xadiiska</h3>
      <ol type="1">
        <li>Isku dayga wanaagga waxaa lagu helayaa ajar;</li>
        <li>Camalka wanaagsan waa kan waxtara, waana kan la boqollaal
          jibbaarayo;</li>
        <li>Ka joogsiga dembiga lagu fekeray ee aan la falin, waxaa lagu
          helaayaa ajar;</li>
        <li>Deeqda Ilaahay oo aan xad lahayn;</li>
        <li>In lagaga daydo Ilaahay sida dadka loogu abaalgudo, oo qofkii wanaag
          fala uu helo abaalgud wanaagsan, qofkii xumaan ku kacana lagu
          abaalmariyo in xumaantiisa wax ku eg, oon lagu xad— gudbin, haddii aan
          layska cafinba, si loogu geesinimo geliyo in uu ka noqdo jidka qalloocan
          oo uu ku soo darsamo dadka toosan.</li>
      </ol>
      <h2 id="xadiiska-38aad-qofka-colaadiya-muminiinta-jidka-ilaahay-ku-toosan">Xadiiska
        38aad: QOFKA COLAADIYA MU’MINIINTA JIDKA ILAAHAY KU TOOSAN</h2>
      <div lang="ar">
        <p>عَنْ أَبِي هُرَيْرَة رَضِيَ اللهُ عَنْهُ قَالَ: قَالَ رَسُول اللَّهِ ﷺ إنَّ اللَّهَ تَعَالَى قَالَ: «مَنْ
          عَادَى لِي وَلِيًّا فَقْد آذَنْتهُ بِالْحَرْبِ، وَمَا تَقَرَّبَ إلَيَّ عَبْدِي بِشَيْءٍ أَحَبَّ إلَيَّ مِمَّا
          افْتَرَضْتُهُ عَلَيْهِ، وَلَا يَزَالُ عَبْدِي يَتَقَرَّبُ إلَيَّ بِالنَّوَافِلِ حَتَّى أُحِبَّهُ، فَإِذَا
          أَحْبَبْتُهُ كُنْت
          سَمْعَهُ الَّذِي يَسْمَعُ بِهِ، وَبَصَرَهُ الَّذِي يُبْصِرُ بِهِ، وَيَدَهُ الَّتِي يَبْطِشُ بِهَا، وَرِجْلَهُ
          الَّتِي
          يَمْشِي بِهَا، وَلَئِنْ سَأَلَنِي لَأُعْطِيَنَّهُ، وَلَئِنْ اسْتَعَاذَنِي لَأُعِيذَنَّهُ».</p>
        <p>[رَوَاهُ الْبُخَارِيُّ].</p>
      </div>
      <p>Waxaa laga weriyey Abuu Hureyra (Allaha ka raalli noqdee), in uu yiri
        Rasuulkii Ilaahay ﷺ wuxuu yiri:</p>
      <p>Ilaahay baa yiri qofkii colaadiya qof mu’min ah ee ii hoggaansan ha u
        darbado dagaal. Waxa addoonkeygu uu iigu soo dhowaado, waxaan ugu
        jecelahay wixii aan ku waajib yeelay, waliba addonka fiican waa kii ku
        dadaala waajibka dabadi la imaanshaha sunnada, marka sifaada laga helo
        addoonkeyga wuxuu muteysan inaan dhab u sii jeclaado, haddii aan
        jeclaadona waxaan u noqonayaa dhegaha uu wax ku maqlo, indhaha uu wax ku
        arko, gacanta uu wax ku qabsado iyo lugaha uu ku socdo, haddii uu wax i
        warsado waan siinayaa, haddii uu i magan-galona waan
        magen-gelinayaa.</p>
      <p>Waxaa weriyey Bukhaari</p>
      <h3 id="sharaxa-xadiiska-37">Sharaxa Xadiiska</h3>
      <p>Xadiiskani wuxuu ka hadlayaa dhowr arrimood oo kala ah: Sida Ilaahay
        ugu hiilinaayo Awliyadiisa, waxyaalaha Ilaahay loogu dhowaanayo, iyo
        kuwa uu kugu jeclaanayo, qofka guta waajibka iyo sunnada sida Ilaahay
        ugu gargaarayo.<br />
        Wuxuu xadiisku caddeeyey qofkii colaadiya qof Ilaahay weli u yahay in
        Ilaahay la daggallamayo. Marka qofkii u bareera dagaalka Ilaahay isagaa
        yaqaanna siduu isaga dhicinayo. Dadka Ilaahay weliga u yahay waa
        mu’miniinta dhabta ah, sida ay caddaysay aayada 258 ee Al—Baqra oo leh:
        (Ilaahay baa weli u ah dadka isaga rumeeyey), wuxuu kaloo sheegay
        xadiisku in wax Ilaahay loogu dhowaado uu ugu jecel yahay in la fuliyo
        wixii uu faray. Weliba addoonka fiican waa kii ugu dhowaada Rabbigiisa
        camalka sunnada ah, si uu Ilaahay u jeclaado.</p>
      <p>Qofkii Ilaahay jeclaado wuxuu u noqonayaa indho, dhego, gacmo iyo
        lugo. Qofkii Ilaahay sidaa u noqdana dhegahiisa waxaan Ilaahay raalli ka
        ahayn ku maqli maayo, indhihiisuna ku dhici maayaan waxaan khayr ahayn,
        gacantiisana ku fidin maayo waxaan wanaag ahayn, lugihiisana ugu
        tallaabsan maayo meel aan khayr ku jriin, macnaha laxaadkiisa waxaan
        camal khayr ahayn ku qaban maayo, kaasoo ah wax isaga ama muslimiinta
        kale wax u taraya oo dheef u soo jiidaya ama dhib ka saaraya ama camal
        kale oo wax u taraya.</p>
      <p>Qofkii xaalkiisu sidaa noqdo wuxuu Ilaahay ka baryo wuu helayaa
        haddii Ilaahay magan galo, waxa kasto oo jira oo xumaan ah waa ka magan-
        gelinayaa, qofkii Ilaahay magan—geliyana wuxuu ku jiraa guri ammaan ah,
        cid kale ee uu ka baqayana ma jirto.</p>
      <p>Marka wax xumaan ah ama dhibaato ah la kulmi maayo qofkii ku
        guuleysta imtixaanka adag ee ah in la fuliyo faradka Ilaahay iyo
        sunnayaasha.</p>
      <h3 id="faaidada-xadiiska-36">Faa’idada Xadiiska</h3>
      <ol type="1">
        <li>Qofka mu’minka colaadiya ciqaabta uu mudanayo;</li>
        <li>Waxa Ilaahay loogu dhowaado waxaa uu fadli badan hirgelinta sharciga
          Islaamka iyo ku dhaqankiisa;</li>
        <li>Qofkii waajibaadka guta, sunnadana ku dara sida Ilaahay ugu
          gargaarayo, ducadiisana loo aqbalayo;</li>
      </ol>
      <h2 id="xadiiska-39aad-xaaladaha-aan-qofka-loo-qabsanayn-dembiga-uu-falo">Xadiiska
        39aad: XAALADAHA AAN QOFKA LOO QABSANAYN DEMBIGA UU FALO</h2>
      <div lang="ar">
        <p>عَنْ ابْنِ عَبَّاسٍ رَضِيَ اللَّهُ عَنْهُمَا أَنَّ رَسُولَ اللَّهِ صلى الله عليه و سلم قَالَ: «إنَّ
          اللَّهَ تَجَاوَزَ لِي عَنْ أُمَّتِي الْخَطَأَ وَالنِّسْيَانَ وَمَا اسْتُكْرِهُوا عَلَيْهِ».</p>
        <p>حَدِيثٌ حَسَنٌ، رَوَاهُ ابْنُ مَاجَهْ [رقم:٢٠٤٥]، وَالْبَيْهَقِيّ السنن٧</p>
      </div>
      <p>Waxaa laga weriyey Ibn Cabbaas (Alla haka raalli noqdee), in uu yiri
        Rasuulkii Ilaahay ﷺ:</p>
      <p>“Ilaahay wuu ka dhaafay ummaddiisa gafafka aan ula kaca loo falin,
        hilmaanka iyo waxa lagu qasbay.”</p>
      <p>Waa xadiis Xasan ah, waxaa weriyey Ibnu Maajih al-Beyhaqi iyo kuwo
        kale.</p>
      <h3 id="sharaxa-xadiiska-38">Sharaxa Xadiiska</h3>
      <p>Qofka dembiga lagu ciqaabayo waa in uu qaan—gaar yahay oo caqligiisa
        qabo, oo uu kas iyo maag u falo dembiga ama waajib uu ka tago. Haddiise
        saddex arrimood midkood ku dhacdo loo qaban maayo dembigii.seddexdaa
        arrimood oo kala ah:</p>
      <ol type="1">
        <li>Haddii si aan ula—kac lahayn uu dembiga ku galo;</li>
        <li>Haddii isagoo hilmaansan ama jaahil ka ah in falkaasi dembi yahay uu
          dembiga galo;</li>
        <li>Haddii lagu qasbo in uu dembiga falo.</li>
      </ol>
      <p>Saddexdaa xaalo midna lagu ciqaabi maayo qofka dembiga uu la yimaado
        amase waa laga cafinayaa.</p>
      <p>Marka waxaan ka garan karnaa halkaas in qofka dembiga lagu ciqaabayaa
        yahay midka uu qofku awood iyo karti u leeyahay kas iyo ogaalna u
        galo.</p>
      <h3 id="faaidada-xadiiska-37">Faa’idada Xadiiska</h3>
      <ol type="1">
        <li>Xaaladaha aan lagu ciqaabeyn qofka dembiga uu galo;</li>
        <li>Qofku wuxuu ku qaadayaa mas’uuliyadda waa caqligiisa;</li>
        <li>Waxa ka mid ah xaaladaha aan qofka loo ciqaabin dembigiisa waallida,
          caruurnimada iyo xaalad kasta oo qofka caqligu kaga maqan yahay sababo
          awooddiisa ka baxsan, haddiise uu caqliga iska suuliyo ikhtiyaarkiisa
          dembigii kama dhacayo.</li>
      </ol>
      <h2 id="xadiiska-40aad-inaan-laysku-hilmaamin-dunida">Xadiiska 40aad:
        INAAN LAYSKU HILMAAMIN DUNIDA</h2>
      <div lang="ar">
        <p>عَنْ ابْن عُمَرَ رَضِيَ اللَّهُ عَنْهُمَا قَالَ: أَخَذَ رَسُولُ اللَّهِ ﷺ بِمَنْكِبِي، وَقَالَ: «كُنْ فِي
          الدُّنْيَا كَأَنَّك غَرِيبٌ أَوْ عَابِرُ سَبِيلٍ”. وَكَانَ ابْنُ عُمَرَ رَضِيَ اللَّهُ عَنْهُمَا يَقُولُ: إذَا
          أَمْسَيْتَ فَلَا تَنْتَظِرْ الصَّبَاحَ، وَإِذَا أَصْبَحْتَ فَلَا تَنْتَظِرْ الْمَسَاءَ، وَخُذْ مِنْ صِحَّتِك
          لِمَرَضِك،
          وَمِنْ حَيَاتِك لِمَوْتِك».</p>
        <p>[رَوَاهُ الْبُخَارِيُّ].</p>
      </div>
      <p>Waxaa iaga weriyey ibn Cumar (Alla ha ka raalli noqdee), in uu
        yiri:<br />
        Rasuulkii Ilaahay ﷺ ayaa garabka iga qabtay oo yiri:</p>
      <p>“Ku ahow dunida sidii nin marti ah ama socoto ah,” ibn Cumar (isaga
        iyo aabbihaba ilaahay ha ka wada raalli noqdee), wuxuu oran jirey haddii
        aad galbaysato ha sugin waaberiga, haddii aad waabariisatona ha sugin
        galabnimada, intaad fayowdahay u sahay—qaado cudurka, intaad nooshahay
        wax u hormarso dhimashada.</p>
      <p>Waxaa weriyey Bukhaari</p>
      <h3 id="sharaxa-xadiiska-39">Sharaxa Xadiiska</h3>
      <p>Waxaa jira in qof kasta oo ku nooi dunida og yahay in uu ka tegi
        doono, iaakiin, qofna ma oga waqtiga uu ka tegayo, waxaa kaloo jira in
        qofka muslimka ah og yahay in dunidu tahay beerta aakhiro, qofkuna
        goosan doono wuxuu beertaa ku abuurtay.</p>
      <p>Xadiiskani wuxuu innagu baraarujinayaa inaan maalinta aan joogno
        wixii aan qabsan karno aan fulinno oo aynaan dib u dhigin, sababtoo ah
        ma hubtid inaad berri gaari doonto. Marka qofkii lagu yiraahdo berri
        shaqo laguuma hayo ee maanta waxaad shaqaysato ayaad berri ku
        noolaanaysaa, waxaa hubaal ah in uu shaqada laban laabi lahaa.</p>
      <p>Sidaa awgweed waa inaan waqti iska lumin ee ilbiriqsi kasta ka
        faa’iideysanno waqtigeenna qaaliga ah, kuna tebinno falal wax inoo tara
        if iyo aakhiraba. Waxaannu innooga digay inaan dib u dhigno ficil aan
        maanta fulin karno.</p>
      <p>Tusaale ahaan, intaad is-tiraahdo berri ayaad towbad keeni doontaa,
        berri ayaad salaad billaabi doontaa, berri ayaad wax sadaqaysan doontaa,
        berri ayaad aasaasi doontaa masaajid, dugsi, warshad ama wax kale oo
        bulshada wax u taraya. Marka wuxuu xadiisku ina farayaa haddii aad subax
        joogtid lama hubo inaad galabta gaareysid, haddaad galab joogtid lama
        hubo inaad waabariisanayso, marka ficilka kheyrka ah ee maanta aad qaban
        karto dib ha u dhigin.</p>
      <p>Xadiis kale wuxuu sheegayaa inaan qofku seexannin ilaa dardaarankiisu
        barkinta ugu hoos jiro, sababtoo ah haddii aadan sidaa yeelin oo tii
        Alle kuu timaado lama garan karo xaqa laguugu leeyahay iyo kan kaa maqan
        midna. Xadiis kale wuxuu ahaa haddii adigoo tallaalaya geedwax tar leh
        saacaddu kacdo oo aad ka gaarsiin karto tallaalka geedkaas tallaal,
        maxaa yeelay, ficilkaa aad gacanta ku hayso laftiisa ayaa lagaa ajar
        siinayaa.</p>
      <p>Cabdullaahi Ibnu Cumar, wuxuu dadka ku waanin jirey in ay camal
        fashaan intay fayow yihiin iyo in ay wax wanaagsan u hormarsadaan
        aakhiro intay nolosha ifka ku raaxaysanayaan.</p>
      <h3 id="faaidada-xadiiska-38">Faa’idada Xadiiska</h3>
      <ol type="1">
        <li>Inaan leysku halleyn adduunyada;</li>
        <li>In fayoobida looga faa’iideysto jirrada;</li>
        <li>In aakhiro loo hormarsado wax ku anfaca;</li>
        <li>In lagu degdego towbada oo aan dib loo dhigin;</li>
        <li>In saacad kasta loo diyaar—garoobo dhimashada;</li>
        <li>Inaan waqtiga hal ilbiriqsi leyska dhumin oo looga faa’iideysto in
          la qabsado wax ku anfacaya if iyo aakhiraba.</li>
      </ol>
      <h2 id="xadiiska-41aad-hawada-muminka">Xadiiska 41aad: HAWADA
        MU’MINKA</h2>
      <div lang="ar">
        <p>عَنْ أَبِي مُحَمَّدٍ عَبْدِ اللَّهِ بْنِ عَمْرِو بْنِ الْعَاصِ رَضِيَ اللَّهُ عَنْهُمَا، قَالَ: قَالَ رَسُولُ
          اللَّهِ ﷺ «لَا يُؤْمِنُ أَحَدُكُمْ حَتَّى يَكُونَ هَوَاهُ تَبَعًا لِمَا جِئْتُ بِهِ».</p>
        <p>حَدِيثٌ حَسَنٌ صَحِيحٌ، رَوَيْنَاهُ فِي كِتَابِ «الْحُجَّةِ» بِإِسْنَادٍ صَحِيحٍ.</p>
      </div>
      <p>Waxaa laga weriyey abuu Muxammad Cabdullaah ibn Camar ibn al-Caas
        (Alla haka raalli noqdee), Rasuulkii Ilaahay ﷺ wuxuu yiri:</p>
      <p>“Qofkiin ma rumeeyo (Diinta), ilaa hawadiisu raacdo wixii aan la
        imid.”</p>
      <p>Waa xadiis Xasan ah, saxiix ah, waxaa lagu weriyey Kitaabka
        Xujada.</p>
      <h3 id="sharaxa-xadiiska-40">Sharaxa Xadiiska</h3>
      <p>Xadiiskani wuxuu aasaas u yahay ku dhaqanka Islaamka runta ah. Qof
        kasta wuu iska sheegan karaa Islaamnimada, laakiin, waxaa lagu kala
        soocayaa marka la yirahdo ha lagu dhaqmo. Muslimka runta ah, wuxuu jecel
        yahay uu ku farxayaa in uu raaco wuxuu Nebiga la yimid oo ah Qur’aanka
        iyo Xadiiska, marka qofkii aan qalbiga u furin ee aan ku kalsoonaan,
        kuna dhaqmin sharciga Islaamka barasho dabadeed ma aha muslim quman oo
        dhab ah.</p>
      <p>Haddaba, naftaada la xisaabtan in hawadu raacsan tahay wixii Nebigu
        (s.c.w.) la yimid iyo in kale, waxaana jira astaan aad isku garan karto
        oo ah marka adigoo ku kacaya ficil, ha ahaado mid xun ama mid aad ula
        niyeysato cibaado ee lagu yiraahdo arrinkan sidaa ah Nebigu wuu reebay
        ama sidaa uguma dhaqmi jirin, maxaad iska dareemaysaa?</p>
      <p>Haddii hawadaadu raacsan tahay wuxuu Nebiga la yimid, halkaasaad ku
        joogsanaysaa markaasaad hubsanaysaa wuxuu Nebigu faray ama Qur’aanka
        faray, haddiise aad tahay qof hawadiisa raacay waad dafiraysaa
        markaasaad sanka taageysaa oo aad la diriraysaa qofkii kugu baraarujin
        lahaa jidkii Rasuulka ama waxaad ku hadlaysaa erayo aan ku habboonayn
        halkii aad xaqa ka baari lahaydna waad sii baadiyoobaysaa oo aad xaqa
        uga sii fogaanaysaa.</p>
      <p>Haddaba, ogow haddaad doonaysid inaad noqotid Muslim quman, isku day
        inaad ficilkaaga ku miisaantid wixii Nebi Muxammad (s.c.w.) la yimid
        Ilaahay ha innagu toosiyo tubtii Rasuulka iyo tii Khulafadii
        hanuunsanayd.</p>
      <h3 id="faaidada-xadiiska-39">Faa’idada Xadiiska</h3>
      <ol type="1">
        <li>Qofka Muslimka ah waa in uu waafajiyo camalkiisa wixii Nebiga la
          yimid;</li>
        <li>Waa in lagu dadaalo in la raaco Nabiga ficilkiisa iyo habka uu u
          dhaqmi jirey;</li>
        <li>Ka jeedsiga iyo nicidda raacidda Nebiga waa gaalnimo;</li>
        <li>Muslimka xaqa ah, waa kan ku dayda Nebigiisa iyo asaxaabtiisa, waa
          kaa midka keli ah ee lagu hubo nabadgelyo iyo qumanaan in Jannada lagu
          gelaayo.</li>
      </ol>
      <h2 id="xadiiska-42aad-khatarta-shirkiga">Xadiiska 42aad: KHATARTA
        SHIRKIGA</h2>
      <div lang="ar">
        <p>عَنْ أَنَسِ بْنِ مَالِكٍ رَضِيَ اللهُ عَنْهُ قَالَ: سَمِعْت رَسُولَ اللَّهِ ﷺ يَقُولُ: قَالَ اللَّهُ
          تَعَالَى: «يَا ابْنَ آدَمَ! إِنَّكَ مَا دَعَوْتنِي وَرَجَوْتنِي غَفَرْتُ لَك عَلَى مَا كَانَ مِنْك وَلَا
          أُبَالِي، يَا ابْنَ آدَمَ! لَوْ بَلَغَتْ ذُنُوبُك عَنَانَ السَّمَاءِ ثُمَّ اسْتَغْفَرْتنِي غَفَرْتُ لَك، يَا
          ابْنَ آدَمَ! إنَّك لَوْ أتَيْتنِي بِقُرَابِ الْأَرْضِ خَطَايَا ثُمَّ لَقِيتنِي لَا تُشْرِكُ بِي شَيْئًا
          لَأَتَيْتُك بِقُرَابِهَا مَغْفِرَةً».</p>
        <p>رَوَاهُ التِّرْمِذِيُّ [رقم:٣٥٤٠]، وَقَالَ: حَدِيثٌ حَسَنٌ صَحِيحٌ.</p>
      </div>
      <p>Waxaa laga weriyey Anas (Allaha ka raalli noqdee) in uu yiri: Waxaan
        maqlay Rasuulkii Ilaahay ﷺ oo leh:</p>
      <p>Wuxuu yiri Ilaahay: Ina Aadamow intaad ii yeeraysid oo aad iga rajo
        qabtid waan kuu dhaafayaa wixii dembiyo kaa dhaca, anigoon u dan gelin
        badnaantooda iyo xumaantooda. Ina Aadamow haddii dembiyadaadu cirka
        taabtaan, kaddibna aad i weydiisato dembi—dhaaf waan kuu dembi
        dhaafayaa. Ina Aadamow haddii aad iila timaaddid dhulka muggiis oo
        dembiyo ah; kuna dhimatid adigoon ii shariikyeelin, cibaadada,
        hoggaansanka, iyo maqalka cid kale ila wadaajin, waxaan ku siinayaa
        dhulka muggi oo dembi dhaaf ah.”</p>
      <p>Waxaa weriyey at-Tirmidi oo yiri waa Xadiis Xasan oo saxiix ah.</p>
      <h3 id="sharaxa-xadiiska-41">Sharaxa Xadiiska</h3>
      <p>Xadiiskani wuxuu inoo caddeynayaa khatarta iyo halisnimada shirkiga
        iyo sida Ilaahay ugu geesi gelinayo dadka in ay ka soo noqdaan
        gafafkooda ugana towbad keenaan.</p>
      <p>Dembiga waxaa loola jeedaa ku xad-gudubka qodob ama qodobbo ka mid ah
        Sharciga Islaamka. Asalka dembi kastana kama baxsana saddex nooc:</p>
      <ol type="1">
        <li>Ku xad-gudub wax Ilaahay xaaraantinimeeyey in la falo sida ku
          xadgudubka xuquuqda dadka, xoolahooda iyo sharafkooda ama ku xadgudubka
          xuquuqda Ilaahay sida inaad cid wax la wadaajisid isagoo keli ahaan u
          yeeshay abuurka iyo maamulka kownka, ahna midka qura ee xaq u leh in la
          raaco, loo hoggaansamo ee wuxuu amray lagu fartoomo, wixii uu reebayna
          laga reebtoomo.<br />
        </li>
        <li>Gudasho la’aanta waajibaadka Ilaahay faray sida salaadda, sekada,
          soonka, xajka.dhowritaanka xuquuqda waalidiinta.inay dumarka xidhaan
          maryo oogadooda wada astura oo ay ka xijaabtaan gayaankooda, inay is
          dhex gelin, isku dhafnaan sida xoolahii, ragga iyo dumarka is gaya ee
          aan guur xalaal ah ka dhaxeyn iyo arrimaha kale ee Rabbi ama
          rasuulkiisii ina fareen ee laga heli karo qur’aanka kariimka ama sunnada
          rasuulka (SCW).<br />
        </li>
        <li>U—gudashada waajibaadka si aan sharcigu farin, sida bidcada oo ah in
          lagu daro sharciga wax aan Ilaahay iyo Rasuulkiisu midna jideyn.<br />
          Haddii si kale loo fiiriyo cidda xuquuqda lagu xadgudbayo iska leh,
          waxaad arkaysaa in ay qaar yihiin xuquuq Ilaahay sida cibaadada, qaama
          ay aadamigu iska leeyihiin, marka dembiga lagu sheegay Xadiiskan ee
          Ilaahay dhaafayo marka laga toobad—keeno waa kuwa Ilaahay, laakiin,
          xuquuqda aadamiga waa in qofku gudo marka uu toobad—keeno.</li>
      </ol>
      <p>Xadiisku wuxuu caddeeyey qofkii ku dhinta dembiyo aanu ka
        toobad—keenin, ha yeeshee markaa u dhimanayey Ilaahay u hoggaansanaa, ku
        mideynayey maqalka iyo adeecidda, kitaabkuu soo dejiyey iyo nebiguu soo
        diray dhab u raacsanaa, shirki nooc iyo waji u yeeshaba ka fogaa in
        Ilaahay qofkaa shirkiga ka marnaa wixii dunuub kale ka dhacay dhaafi
        doono, ama ka goyn doono.</p>
      <p>Halkaana waxaa ka muuqda in qofkii ku dhinta shirki inaan Ilaahay u
        dhaafayn dembigiisa ee la marin doono ciqaabta uu mudan yahay, laguna
        waarinayo, maxaa yeelay, wuxuu Nebigu Xadiis kale ku sheegay in dembiga
        Sadamigu galo shirkigu ugu weyn yahay. Aayad Qur’aan ah oo ku jirta
        Suuradda an-Nisaa, aayaddeeda 116aad, waxaa lagu sheegay in Ilaahay
        qofkuu doono u u dembi dhaafi doono, laakiin, ninkii Ilaahay cibaadada
        oo noocyo iyo wajiyo badan cid kale la wadaajiya aanu u dembi dhaafi
        doonin. Marka si looga digtoonaado dembigaa qofka gafsiinaya dembi—
        dhaafka Alla waa in la barto waxa uu yahay si aan loogu dagmin.</p>
      <p>Shirkigu asal ahaan waa wadaajin sida loo wadaago caanaha, cuntada
        iyo xoolaha, shirkigana waxaa loola jeedaa in xaqa Ilaahay gaarka u ah
        lala wadaajiyo cid khalqigiisa ah.</p>
      <p>Waxaa waajib ku ah dadka in ay Alle keligi caabudaan. Tusaale ahaan,
        haddaad salaadda u tukato in lagugu ammaano ama aad sadaqada u bixisid
        in lagugu faaniyo, ama wax Haahay laga baryo ood cid kale la barrdid ood
        tiraahdid Ilaahay iyo Hebelow arsaaq i siiya ama ilmo i siiya ama darajo
        i siiya i.w.m., marna ma bannaana in Ilaahay cid kale lagu ladho, maxaa
        yeelay, ma jirto cid kale oo wax la wadaagta.</p>
      <p>Nebiguna (s.c.w.), isagoo dadka uga digaya sida shirkigu ugu dhuunto
        camalka, ayuu yiri shirkigu waa ka dhuuman og yahay Qur’aansho madow oo
        habeen gudcur ah ku ko socota dhagax sallax ah oo siman,marka
        Qur’aanshada sidaas ah, shanqarna aan lahayn laga maqli karo, sidaas oo
        kale ayuu shirkigu ugu dhuuman karaa camalka qofka.</p>
      <p>Haddaba taasi waa in ay ku xambaarto qofka muslimka dhabta ah
        digtoonaan iyo feejignaan, si uu uga badbaadiyo cibaadadiisa in shirki
        soo galo ama ku dheehmo, marka qof kasta isagaa ka mas’uul ah siduu
        shirkiga isaga ilaalin lahaa.</p>
      <h3 id="faaidada-xadiiska-40">Faa’idada Xadiiska</h3>
      <ol type="1">
        <li>Wuxuu xadiiskani faa’ideynayaa in qofkii ku dhinta dembi aan shirki
          ku jirin Ilaahay u naxariisan doono, xataa haddii lagu ciqaabo dembiyada
          qaarkood, inuu janno ku dambeyn doono sida ay sheegeen xadiisyo
          kale.</li>
        <li>Ninkii ku dhinta dembi shirki ku jiro isagu Ilaahay ka sugi maayo
          naxariis sida lagu sheegay Aayad Qur’aan ah oo ku jirta Suuradda
          Al—Baqara, oo micnaheedu yahay ninkii Ilaahay u shiriig yeeta ama xaq
          Ilaahay cid kale ku ladha in jannada laga xaaraantinimeeyey, hoygiisuna
          noqon doono naarta, oo meel hoog ah. Ilaahay ha innaga badbaadiyo.</li>
      </ol>

      <hr>
      <p style="text-align: center;">DHAMMAAD</p>

    </div>
  </main>
</body>

</html>