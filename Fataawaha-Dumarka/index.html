<!DOCTYPE html>
<html lang=so>

<head>
    <meta charset=utf-8>
    <title>hoyga buugta</title>
    <meta content="hoyga dhigaalka afkeenna hooyo" name=description>
    <meta content=#212121 name=theme-color>
    <meta content="dark light" name=color-scheme>
    <meta content=#ffffff name=msapplication-TileColor>
    <meta content="width=device-width,initial-scale=1" name=viewport>
    <link href=/stylesheet.css rel=stylesheet>
</head>


<body>
    <main class=normalize>
        <div class="content">

            <h1 class="title">Fataawaha Dumarka – Shaykh Cabdulqaadir Maxamuud
                Cismaan</h1>

            <p><strong>Fataawaha Dumarka</strong><br />
                Shiikh Cabdulqaadir Maxamuud Cismaan</p>
            <p>Waxaa su’aalaha ka jawaabay:<br />
                Shiikh Ibnu Taymiya<br />
                Shiikh Ibnu Baaz<br />
                Shiikh Ibnu Cutheymiin<br />
                Shiikh Ibnu Jibriin<br />
                iyo Weliba Guddiga Joogtada ah ee Iftaha Baladka Xaramka ee
                Sucuudiga<br />
                (fadlan eeg bogga 240aad [<a href="/lifaaqa-2aad">Lifaaqa Labaad</a>]
                haddaad u baahato taariikhda nolosha iyo aqoonta culimadan)</p>
            <p>Waxaa qoray oo isku dubbariday:<br />
                Shiikh Cabdulqaadir Maxamuud Cismaan</p>
            <p>Sixitaanka iyo Turxaanbixinta:<br />
                Macallin Cabduraxmaan Xuseen Xasan<br />
                Shiikh Xuseen Maxamed Cismaan</p>
            <p>Qaabaynta Dhigaalka iyo Naqshadda Jaldiga:<br />
                Cawil Cali Xaashi</p>
            <p>SOO SAARISTII KOOWAAD</p>
            <p>FIQI</p>
            <p>© Cabdulqaadir Maxamuud Cismaan 2006</p>
            <p>Xuquuqda daabacaaddu waa ay dhawrsan tahay. Lama badsan karo si kasta
                oo loo dhigaba, iyadoon oggolaansho loo haysan. Ciddii ku xadgudubta
                waxaa lala tiigsan doonaa maxkamad sharci ah oo adduun ama waxaa lala
                sugi doonaa midda aakhiro ee Alle, iyada oo shareecada Islaamku ay meel
                cad ka istaagtay xaaraan ahaanshaha bililiqaysiga buugta, sida ku xusan
                buugga Xuquuqda Daabacaadda ee Shiikh Albaani.</p>
            <p>Fadlan kusoo dir wixii faallo ama dalab buuggan la xiriira:<br />
                fiqipublishers@hotmail.com</p>
            <p><strong>Hordhac</strong><br />
                Allaah ayaa mahad iska leh, nabad gelyo iyo naxariisina nabi Muxamed
                korkiisa ha ahaato iyo ehelkiisa iyo asxaabtiisa.</p>
            <p>Kitaabkani wuxuu ka kooban yahay su’aalo ay ka jawaabeen culimada
                Hay’ada Iftaha Sucuudiga iyo Ibnu Taymiyah (dhammaan Alle ha u
                naxariisto oo ha ka abaal mariyo mid nool iyo mid dhintayba),
                su’aalahaas iyo jawaabahaas waxay ku saabsan yihiin axkaamta sharciga
                ah, sida salaadda, soonka, sakada, Xajka.</p>
            <p>Axkaamtaani rag iyo dumarba way khusaysaa waxayse si gaar ah u
                taabanaysaa haweenka, iyadoo mugdi ka geli karo salaadeedii, soonkeedii
                ama cibaadooyinka kale ee dahaarada loo shardiyo.</p>
            <p>Haddii aan tusaale u soo qaadano dhiiga caadada iyo axkaamtiisa
                waxaan arkaynaa ahmiyadda cilmigaasi leeyahay iyo sida loogu baahan
                yahay in juhdi badan lagu bixiyo, oo axkaamtiisa dadka loo sharxo.</p>
            <p>Xaydka marka laga hadlayo waxaa laga hadlaa labo arrimood.</p>
            <ol type="1">
                <li>Usuusha baabka Xaydka</li>
                <li>Furuucda ku taxaluqda baabka xaydka.</li>
            </ol>
            <p>Usuusha baabka xaydka waa kooban tahay oo axaadiis iyo aayado ayaa ku
                soo arooray, waxaase mashaakilku ka yimaadaa furuucda, oo aan la koobi
                karin mar kastana wax cusub la arkayo loona baahan yahay in xukun sharci
                ah la waafajiyo.</p>
            <p>Xiligii nabiga (S.C.W) iyo saxaabada ma jirin dhibkaan faraha badan
                oo ka jira axkaamta xaydka sababtoo ah dadku waxay ahaayeen dad isku
                bay’ad ku nool oo ma jirin futuuxaadka aduunka oo dhan lagu galay oo
                markaas loo tagey dad kala dhaqan iyo abuuris iyo cimilo duwan, waxaa
                kaloo jira maanta daawooyin dhalmada lagu kala fogeeyo oo iyaguna keenay
                cudurro jiha wareer ku riday dhiigii caadada taas oo keentay in ay soo
                baxaan waxyaalo badan oo horay aan loo aqoon oo u baahan in la eego
                axkaamta ay qaadanayaan.</p>
            <p>Ragga sidoo kale waxaa mugdi ka gelayaa u galmoodkii xaaskiisa,
                nikaaxii, iyo furniinkii, ciddadii ma ka baxday mise kama bixin? Waxaas
                oo dhan waxay ka farcamayaan baabka xaydka.</p>
            <p>Imaam Al-Daarami, kitaab gaar ah ayuu ka alifey, imaam An-Nawawi 200
                oo bog ayuu kaga hadlay mana koobin axkaamtiisa ayuu yiri, culimada
                qaarkood waxay yiraahdeen xaydka waxaa ku soo arooray in ku dhow 0
                xadiis, oo ku kala yimid wax ku dhow 150 riwaayo, waxaana ku kulmiyey in
                ku dhow 500 oo warqadood.</p>
            <p>Imaam Ibnu Carabi oo ah culimada Maalikiyada wuxuu yiri: Wuxuu ka mid
                yahay masaa’isha beerka cunta (تأكل الكبد), isagoo ulajeeda mas’aladaani
                inay tahay mas’alo dhib badan oo culimadu in badan ka fiirsadaan
                fatwadeeda.</p>
            <p>Imaamu Axmed wuxuu yiri: Sagaal sano ayaan ag fadhiyey ilaa aan ka
                fahmay, ma haboona in la fududaysto baabka xaydka, diintuna soon iyo
                salaad keliya ma ahan, haweenka xaaladahooda xaydku waa afar
                xaaladood.</p>
            <ol type="1">
                <li>Mid hadda xaydku bilaabay (Mubtadi’ ah).</li>
                <li>Mid 3 ilaa 4 jeer heshay dhiiga caadada (Muctaadah).</li>
                <li>Mid taqaan noocyadiisa, xanuunkiisa, midabyadiisa (Mumayizah).</li>
                <li>Mid aan kala saari karin ee ku wareersan, ama culimada wareerisa oo
                    arinteedu isku murugsan tahay (Mutaxayirah, ama Muxayirah).</li>
            </ol>
            <p>Labada u dambeeya ayaa masaaisha intooda badan ka yimaadaan gaar
                ahaan tan u dambaysa masaaisheedu waa is dhex gelayaan, mar nifaaska iyo
                xayd ayaa is dhex galaya, mar dhiig furan iyo xayd ayaa is dhex gelaya,
                waana in dhug loo lahaado masaa’ishan.</p>
            <p>Imaam Al-Nawawi qarnigii todobaad ayuu wuxuu yiri: Culimadu marka ay
                ka hadlayaan baabkaan waxaa dhacda in ay khaldaan (waqad qalida fiihil
                culamaa), haddii xiligaas sidaas la yiri, maanta maxaad moodaysaa?</p>
            <p>Waxaa imaanaya su’aalo badan, matalan haweenta mustaxaadada ah (dhiig
                furanka qabta) ma loo galmoon karaa? Mise looma galmoon karo?</p>
            <p>Jamhuurka culimadu waxay qabaan in loo galmoon karo, lamana hayo
                xadiis ay ku caddahay in aan loo galmoon karin, Ilaahay wuxuu xarimay
                galmoodka haweenka xaydka qaba ee ma xarimin mustaxaada.</p>
            <p>Culimada qaarkood waxay dheheen uma galmoonayo inuu sino ka cabsado
                mooyaane, laakiin sida saxiixa ah ee ay jamhuurka culimadu qabaan wuu u
                galmoon karaa, waxaase haboon in laga dhawrsado.</p>
            <p>Waxaa suno ah in ay qubaysato salaad kasta, kumana waajibin sidii
                laga arkay ficilkii Faadumo oo saxaabiyad ahayd.</p>
            <p>Waxaan halkaas ka dareemaynaa baahida weyn ee loo qabo in la fahmo
                axkaamta sharciga ah, sida dahaarada, Soonka, Salaadda, Zakada, Xajka,
                qof kasta oo muslim ah waxaa laga doonayaa in aanu diintiisa ka jaahil
                noqon, iyadoo maanta cilmiga barashadiisa aad loo fududeeyey oo qof
                cudur daar helaya uu yar yahay.</p>
            <p>Shiikh Cabdulqaadir Maxamuud Cismaan</p>
            <p><strong>Tusmada Buugga</strong></p>
            <p>Hordhac</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-koowaad-caqiidada/"><strong>CAQIIDADA</strong></a><br />
                Dhiig ku qubaysi<br />
                Waxa ay diintu ka qabto in mindi la dhigo ilmaha madixiisa<br />
                Warqadaha uu ku qoran yahay magaca Allaah<br />
                Maxay ka qabtaa shareecadu sawirka<br />
                Xukunka sawirrada darbiyada la suro<br />
                Xukunka (Mawliidka) ciidda dhalashada Nabiga<br />
                Waxa ay shareecadu ka qabto u dabaaldegga maalinta hooyooyinka<br />
                Maxay shareecadu ka qabtaa in Allaah la weydiisto dhimasho</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-labaad-isdaahirinta/"><strong>IS
                        DAAHIRINTA</strong></a><br />
                Maxay shareecadu ka qabtaa in niyada afka looga dhawaaqo<br />
                Taabashada kitaabka qur’aanka ah weeso la’aan<br />
                Qoyaanka haweenka ka yimaada<br />
                Weysada jirka oo dufan leh<br />
                Waajib miyaa inay haweenku geedkooda gudihiisa mayraan<br />
                Qof aan jinaabada ka mayran karin<br />
                Haweeney xanuunsan oo aan awoodin qubays<br />
                Matagga ilmaha yar yar<br />
                Ilmo loo istijeeyey weysadu maku buraysaa<br />
                Shakiga weysada<br />
                Najaasada qallalan dhib ma keento<br />
                Wajiga iyo gacmaha oo saabuun lagu mayro weysada<br />
                Habka looga qubaysto jinaabada<br />
                Dhunkashadu weysada ma buriso</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-saddexaad-dhiigga-caadada-iyo-dhalmada/"><strong>DHIIGGA
                        CAADADA IYO KAN DHALMADA</strong></a><br />
                Haddii haweeney caado qabtaa ay weydo biyo ay isku daahiriso<br />
                Haween uur leh oo dhiig ka furmay<br />
                Dhibcaha dhiigga marka la daahir noqdo kaddib<br />
                Taabashada musxafka haween aan daahir ahayn<br />
                Ku negaashaha xaramka haween caado qabta<br />
                Umushu haddii ay daahir noqoto afartanka ka hor<br />
                Haweenka uurka leh dhiig caado ma helaan?<br />
                Dhiig furanka<br />
                Dhiig ayaa ka yimid markay qubaysatay kaddib<br />
                Kala go’a dhiigga caadada<br />
                Haween caado qabta ma ku sujuudaysaa qur’aan akhriska?<br />
                Xukunka dhiigga yimaada dhalmada ka hor shan cisho<br />
                Kiniinka joojiya dhiigga caadada<br />
                Haweenta caadada qabta iyo Salaadda<br />
                Taabashada Musxafka<br />
                Qoritaaka qur’aanka haween caado qabta<br />
                Ha deg degin<br />
                Dhiigga yimaada inta aan la gaarin waqtigii caadada<br />
                Haweentu haddii ay casarka daahir noqoto salaaddii duhur way
                qallaynaysaa.<br />
                Haddii ay haweenta ilmuhu ka dilmaan bisha 3aad<br />
                Haddii dhiigga caadadu waqtigiisa dhaafo oo joogsan waayo</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-afraad-salaadda/"><strong>SALAADDA</strong></a><br />
                Haweeney uur leh oo aan kaadida ceshan karin salaadda ma ka
                tegaysaa?<br />
                Salaad waqtigeed soo galay ayay caado heshay<br />
                Haweenku ma tukan karaan salaad jamaaco ah?<br />
                Haweenku ma adimi karaan, codkooduse cawro miyaa<br />
                Labiska maro kaa xaaraan ah salaadda ayaa kaaga buraysa.<br />
                Haweenku rag ma tujin karaan<br />
                Ma qallaynaysid salaaddii hore<br />
                Sujuudda Qiraa’ada xaalad kasta way ku bannaan tahay.<br />
                Waswaaska iyo shakiga<br />
                Gambaleelka guriga ayaa la yeeriyey anigoo salaad ku jira.<br />
                Dhib kuma sugna in salaatu laylka quraanka kitaabka laga akhriyo<br />
                Inta ugu yar iyo inta ugu badan ee tasbiixda la akhriyo rukuucda iyo
                sujuudda<br />
                Xukunka sujuudda qur’aanka.<br />
                Salaadda oo hurdo awgeed looga dib dhaco.<br />
                Xanuunka foosha iyo salaadda<br />
                Goynta salaadda<br />
                Sahwiga salaadda<br />
                Salaad la tukaday xijaab la’aan<br />
                Salaadda masjidka<br />
                Qur’aanka salaadda lagu tukado kor ma u qaadayaan haweenku<br />
                Nin aan tukan sidee loola joogayaa<br />
                Asturidda cagaha iyo cumaacumaha marka salaadda la tukanayo.<br />
                Kee dambi badan Taariku salaadka iyo Saaniga<br />
                Nin xaaskiisa salaadda kala quustay<br />
                Kee la hor marinayaa lawyaha iyo calaacalaha marka la sujuudayo<br />
                Salaadda la tukado witriga gadaashiis</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-shanaad-jinaasada/"><strong>JINAASADA</strong></a><br />
                Salaadda jinaasada iyo haweenka<br />
                Dhib ma leh ninku inuu xaaskiisa mayro<br />
                Haweenka wuu bud dhigi karaa nimaan maxram u ahayn.<br />
                Waxa anfacaya maydka marka uu dhinto kaddib<br />
                Xukunka baroordiiqda<br />
                Oohinta loo ooyo qofka dhintay<br />
                Dhabanada oo la iska tumo iyo dharka oo la iska jeex jeexo marka musiibo
                timaado<br />
                Haweenku qubuuraha ma booqan karaan.</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-lixaad-soonka/"><strong>SOONKA</strong></a><br />
                Dib u dhigidda qallaynta soonka.<br />
                Sannadihii ugu horeeyey ee qaangaarka qof aan soomin<br />
                Haweeney la hadalkeed iyo gacanteeda oo la taabto maalin bil
                Ramadaan.<br />
                Haweentiisi ayuu u galmooday maalin bil Ramadaan<br />
                Xaamiladu haddii ay afurto soonka way qallaynaysaa<br />
                Qallaynta soonka<br />
                Daahir noqoshada salaadda subax gadaasheeda.</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-toddobaad-sakada/"><strong>SEKADA</strong></a><br />
                Sekada meherka<br />
                Waxaan haystaa dahab aanan sako ka bixin 5 sano.<br />
                Sekada Dahabka<br />
                Dahabkeedii ayay iibisey iyadoon sakadii ka bixin<br />
                Sakada oo la siiyo hooyada<br />
                Sekada oo la siiyo mujaahidiinta</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-siddeedaad-xajka/"><strong>XAJKA</strong></a><br />
                Haweenta caadada qabta iyo labada ragcadood ee Ixraamka<br />
                Haweentu marka ay xajka gudanayso wajigeeda ma feydeysaa<br />
                Wajiga in la feydo marka la dhunkanayo xajarul aswadka<br />
                Haweeney aan maxram lahayn xaj kuma waajibayo.<br />
                Nin haween taabtay isagoo dawaafaya.<br />
                Dhiig ayay heshay intaysan cumradii dhamaystiran umana suurta gelayso
                inay sugto inta ay daahir noqonayso.<br />
                Wakiilashada tuuryada Jamraadka<br />
                Ruuxa ixraamani haddii uu kabo ama sharabaado xirto<br />
                Gabar caado heshay oo ka xishootay inay sheegto oo xajiday<br />
                Musdalifa ayay ka timid intaan habeenka kala barkiisa la gaarin, maxram
                la’aanna way ku soo xajiday.<br />
                Jeddah ayay aaddey iyadoo xajiyaysa<br />
                Haweeney Xaj Tamatuc ah soo ixraamatay oo caado heshay<br />
                Ma xajiyi karaa ninkayga oon ii idmin.<br />
                Timaha ka go’a haweenka ixraaman.<br />
                Miiqaadka ayay soo dhaaftay iyadoo caado qabta<br />
                Musdalifa oo laga baxo goor hore<br />
                Qof maal leh oo geeriyooday isagoon xajkii gudan</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-sagaalaad-udxiyada/"><strong>UDXIYADA</strong></a><br />
                Udxiyada haweenku way qali karaan.<br />
                Shanlaysiga timaha qof doonaya inuu Udxiyo qalo</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-tobnaad-guurka/"><strong>GUURKA</strong></a><br />
                Guurka saaniga iyo saaniyaddu waa baadil<br />
                Shardiga u wakiilashada nikaaxa qof kale<br />
                Muxuu islaamku ka qabaa xadaynta taranka iyo nidaamintiisa<br />
                Nin diin leh baa isoo doonay laakiin hooyaday ayaa iga hor
                istaagtey<br />
                Guurkaasi Waa saxiix<br />
                Xaamilada guurkeeda ilaa ay ka dhasho<br />
                Isagoo sakhraansan baa loo nikaaxshey<br />
                Dumaashigu maxram kuuma ahan.<br />
                Guursiga ahlu kitaabka gabdhahooda<br />
                Gabar uu guur ka doonayo ninkii waliga u ahaa<br />
                Nin jirran guurkiisu ma ansaxayaa?<br />
                Ma ansaxayaa guurka gabar aan qaan gaarin aabaheedna aan laga
                doonin<br />
                Guurka naag la furay oo aan dhiig helin muddo siddeed bilood ah<br />
                Haweeney la guursaday iyadoon ciddadii dhamaysan<br />
                Shardiga la kala xirto marka la is guursanayo<br />
                Ceebta ka soo if baxda labada is guursada midkood.<br />
                Haweenta aan dhiiggu ka go’in nikaaxeedu ma fasakhmayaa, mase loo
                galmoon karaa<br />
                Xukunka in haweenka gadaal looga tago<br />
                Nin gabar guursaday kaddibna arkay inaysan bikro ahayn.<br />
                Nin gabadhiisii ku sadaqaystay nin kale meher la’aan<br />
                Meherka gabadhaa iska leh qof kale uma bannaana inuu ku tagri falo
                iyadoon ka raali ahayn.<br />
                Suldaanku wali uma noqon karo haweeneydii aan wali lahayn<br />
                Guurka gabadha aayadu dhashay<br />
                Meherka<br />
                Nikaaxa Shiqaarka (Beddelka)<br />
                Qof dhiig loogu deeqay nikaaxiisa ma saamayso.<br />
                Naagta lala baxo nikaax cusub ayaa lagu celinayaa<br />
                Guurka bikro laga sinaystay<br />
                Guurkaani ma ansaxayaa?<br />
                Naag nin kale u doonan mala dooni karaa<br />
                Xiriirka dhex mara guurdoonka<br />
                Wuxuu ka dhaartay isagoon nikaaxsan<br />
                Sidee u dooranayaa ninkii aan guursan lahaa.<br />
                Guurka naag uur leh<br />
                Guurka haweenka ahlu kitaabka ah<br />
                Guurka nin ahlu kitaab ah gabar muslimad ah<br />
                Nin la waayey oo xaaskiisii la guursaday kaddibna soo noqday<br />
                Eegmada haweenku ay ragga eegaan</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-kow-iyo-tobnaad-wada-dhaqanka-labada-isqaba/"><strong>WADA
                        DHAQANKA LABADA ISQABA</strong></a><br />
                Eegmada cawrada labada is qaba<br />
                Xaaska oo laga maqnaado muddo dheer<br />
                Cazliga (Ka siibidda)<br />
                Xadka baashaalka labada is qaba.<br />
                Ninkeeda ayay si sir ah wax uga qaadatay<br />
                Is qaawinta marka la isu galmoonayo.<br />
                Haddii ninku xaaskiisa lacnado maka furmaysaa?<br />
                Xiriirka labada is qaba<br />
                Haweenka la isla qabo<br />
                Haddii ninka loo xabiso xaaskiisa darteed masruuf maku leedahay?<br />
                Haddii ay haweentu ninkeeda u hibayso maalkeeda<br />
                Ma u khidmayn karaa soddogay.<br />
                Bixidda ay haween gurigooda ka baxaan iyaga oo ninka ka idan qaadan</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-laba-iyo-tobnaad-furniinka/"><strong>FURNIINKA</strong></a><br />
                Nin xaaskiisii furay isagoo xanaaqsan<br />
                Haweeney saddex lagu furay.<br />
                Nin xaaskiisa ku yiri waad iga furantahay labo jeer oo wada socda<br />
                Xukunka haweentu inay dalbato furniin<br />
                Furniinka Saddexda dalqadood oo hal mar ah<br />
                U wakiilashada furniinka haweenta nafteeda ama cid kale<br />
                Furniinka Haween uur leh.<br />
                Xilo dalaaqa<br />
                Xilo dalaaq aan furniin loola qasdin.<br />
                Ka dhaarashada haweenka<br />
                Naag ninkeedii iska xaaraantinimaysay<br />
                Furniinka iyo xaaladaha shabbaha.<br />
                Furniinku ma dhacayaa haddii ninka la khasbo?<br />
                Khulcada dalqad ahaan miyaa loo xisaabinayaa.<br />
                Muxuu yahay macnaha hooyaday ayaad iga tahay?<br />
                Ma dhacayo furniinka nin sakhraansan.<br />
                Haddii ninku xaaskiisa furo isagoo xanaaqsan oo xiskiisu joogin.<br />
                Haddii ninku u ballan qaado xaaskiisa inuu furayo, maka furmaysaa?<br />
                Ninku ma furayaa xaaskiisa haddii hooyadiis sidaas ka dalbato?<br />
                Saddex dalqo ayuu ku furay isagoo niyaysnaa inuu hal dalqad ku
                furo.<br />
                Nin yiri wax walba waa iga xaaraan xaaskiisu ma ka furmaysaa?<br />
                Haweenka la furay marka lagu noqonayo shardi ma ahan inay ku raalli
                yihiin</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-saddex-iyo-tobnaad-asayda/"><strong>ASAYDA</strong></a><br />
                Haweenta asayda sidda way qubaysan kartaa<br />
                Haweenta da’da weyn asay way qaadaysaa<br />
                Isma udgin karto haweentu inta ay asayda siddo guurna looma ban dhigi
                karo si sarbeeb ah mooyaane<br />
                Guur in loo soo bandhigo haweeney cidadii ku jirta<br />
                Saabuunta udgoon iyo asayda<br />
                Naag ninkeedii geeriyooday isaga oo aan u galmoon<br />
                Dhaxalka haweeney la furay oo ninkeedii si kedis ah u geeriyooday<br />
                Waa gef aan diinta ku banaanayn in haweenta la furo guriga laga saaro
                ama iyadu ka baxdo</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-afar-iyo-tobnaad-nidaarka/"><strong>NIDARKA</strong></a><br />
                Nidarku waa karaahiyo oofintiisuna waa waajib<br />
                Haweeney nidartay inay soonto bisha Rajab sannad kasta.<br />
                Xukunka dib u dhigidda nidarka<br />
                Waxay nidartay inay hal Geel ah qasho oo aysan hilibkeeda
                dhadhamin.<br />
                Xukunka in la bedelo wixii la nidray</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-shan-iyo-tobnaad-kafaare-gudka-dhaarta/"><strong>KAFAARE
                        GUDKA DHAARTA</strong></a><br />
                Qaddarka cuntada la bixinayo kafaare gudka<br />
                Qof dhaartiisa raaciyey Insha Allaah kafaare gud maleh</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-lix-iyo-tobnaad-labbiska-iyo-xijaabka/"><strong>LABBISKA
                        IYO XIJAABKA</strong></a><br />
                Galitaanka Suuq haweenku iyo ragu isku dhafan yihiin<br />
                Kabaha dhaadheer iyo Rooseetada<br />
                Eegmada<br />
                Cawrada haddii ay daruuri noqoto in la fiiriyo<br />
                Burukada<br />
                Dharka gaagaaban ee gabdhaha loo xiro<br />
                Waa waajib in khaadimadda la faro xijaabka.<br />
                Haweenku sanka ama dhegaha ma dalooshan karaan.<br />
                Uma bannaana in ay haweentu surwaal xirato<br />
                Gaabinta timaha<br />
                Ciddiyaha Rinjiga la marsado iyo kabaha taakada dheer leh.<br />
                Ciddiyaha la dheeraysto<br />
                Rajabeetada Naasaha lagu xidho<br />
                Muslimaddu hablaha gaalada ah ka xijaaban mayso.<br />
                U Xijaabidda haweenka loogama dan lahan Xabsi<br />
                Gogol ma kula seexan karaa wiilku walaashiis iyo hooyadiis<br />
                Xaaskaygu kama xijaabato ilma adeeraday<br />
                Gabdhaha aan qaan gaarin guriga ma ka bixi karaan xijaab la’aan mase
                tukanayaan.<br />
                Gabar xijaabkii laga siibay.<br />
                Ninkaygu wuxuu iiga raalli yahay in aanan xijaaban.<br />
                Itaageerta madaxa lagu xidho<br />
                Dharka ciriiriga ah<br />
                Marada oo la dheereeyo ilaa ay dhulka xaabto</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-toddoba-iyo-tobnaad-dahabka/"><strong>DAHABKA</strong></a><br />
                Dahabka xirashadiisa iyo haweenka<br />
                Dahabka deyn ma lagu qaadan karaa</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-siddeed-iyo-tobnaad-akhlaaqda/"><strong>AKHLAAQDA</strong></a><br />
                Xukunka qaadka iyo sigaarka<br />
                Joojinta dhalmada<br />
                Shaqada haweenku qaban karaan<br />
                Jannada iyo xuural-caynta</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-sagaal-iyo-tobnaad-salaanta/"><strong>SALAANTA</strong></a><br />
                Salaanta qaraabada<br />
                Salaanta oo la gacan qaado haweenka ajnabiga<br />
                Salaanta ardaygu salaamo ardayadda<br />
                Haweenka oo lala kaliyoobo (khalwada)<br />
                Way i caayaan markaan xumaanta ka reebo</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-labaatanaad-fataawa-kala-duwan/"><strong>FATAAWA
                        KU SAABSAN ARRIMO KALA DUWAN</strong></a><br />
                Haddii haweentu iibiso maal ay leedahay oo waligeed aysan arag.<br />
                Waalid wax ku sadaqaystay caruurtiisa.<br />
                Caruurta qaarkeed oo gooni wax loo siiyo</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/cutubka-kow-iyo-labaatanaad-dhaxalka/"><strong>DHAXALKA</strong></a><br />
                Sidee dhaxalka loogu qaybinayaa.<br />
                Haweenta iyo dhaxalka ninkeeda.</p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/lifaaqa-1aad/">Raadraaca
                    buugga</a></p>
            <p><a
                    href="https://web.archive.org/web/20211020153958/http://maktabadda.com/fataawaha-dumarka/lifaaqa-2aad/">Taariikh-Nololeedka
                    Culumada Su’aalaha ka Jawaabay</a></p>
            <ul>
                <li>Al-Cuthaymiin</li>
                <li>Bin Baaz</li>
                <li>A1-Jibriin</li>
                <li>Ibnu Taymiyah</li>
                <li>Guddiga Iftaha Sucuudiga</li>
            </ul>
            <p>Cutubka Koowaad – Caqiidada</p>
            <p>CAQIIDADA<br />
                Cutubka Koowaad</p>
            <p>Dhiig ku qubaysi<br />
                Waxa ay diintu ka qabto in mindi la dhigo ilmaha madixiisa<br />
                Warqadaha uu ku qoran yahay magaca Allaah<br />
                Maxay ka qabtaa shareecadu sawirka?<br />
                Xukunka sawirrada darbiyada la suro<br />
                Xukunka Mawliidka (ciidda dhalashada Nabiga)<br />
                Waxa ay shareecadu ka qabto u dabaaldegga maalinta hooyooyinka<br />
                Maxay shareecadu ka qabtaa in Allaah la weydiisto dhimasho?</p>
            <p><strong>Dhiig ku qubaysi</strong><br />
                Su’aasha 1aad: Hooyaday ayaa jirratey waxaan geeyey dhawr isbitaal wax
                ka soo rayn ahna kama helin, ugu dambayntii waxaan u geeyey wax sheege
                (curaafayste) wuxuuna yiri, “Ku qubayso dhiig ari.” Way ku qabaysatay
                iyadoo jaahil ka ah xukunka sharciga ah ee arrintaas, haddaba kafaare
                gud miyaa nagu waajibay? Muxuuse yahay kafaare gudkaasi?</p>
            <p>Jawaab: Ma bannaana curaafayste, saaxir, xidigiye iyo wax-sheege oo
                dhan, in loo tago oo la weydiiyo arrimo qaybka ku taxaluqa lagana
                rumaysto, waxayna arrintaasi ka mid tahay dambiyada waa weyn, Nabigu
                wuxuu yiri:</p>
            <p><a
                    href="مَنْ%20أَتَى%20عَرَّافًا%20فَسَأَلَهُ%20عَنْ%20شَىْءٍ%20لَمْ%20تُقْبَلْ%20لَهُ%20صَلاَةٌ%20أَرْبَعِينَ%20لَيْلَة">arabic-font</a>
                أخرجه مسلم[/arabic-font]</p>
            <p>“Qofkii u taga curraafayste oo wax su’aala, afartan cisho salaad
                lagama aqbalo.”</p>
            <p>Wuxuu kaloo rasuulku yiri:</p>
            <p>[arabic-font] (من أتى عرافا أو كاهنا فصدقه بما يقول فقد كفر بما أنزل
                على محمد) أخرجه أهل السنن بإسناد صحيح[/arabic-font]</p>
            <p>“Qofkii u taga curraafayste ama kaahin kana rumaysta waxa ay u
                sheegaan wuxuu ku gaaloobay waxyigii lagu soo dejiyey Nabi Muxamed.”</p>
            <p>Wuxuu kaloo Nabigu yiri:</p>
            <p>[arabic-font][ليس منا من سحر أو سحر له, أو تكهن أو تكهن له, أو تطير
                أو تطير له, ومن أتى كاهنا فصدقه بما يقول فقد كفر بما أنزل على محمد] رواه
                البزار بإسناد جيد[/arabic-font]</p>
            <p>“Naga mid ma ahan ruuxi wax sixra ama wax loo sixro ama curaafaysta
                ama loo curaafeeyo ama wax baasaysta ama wax loo baaseeyo, qofkii u taga
                wax sheege oo haddana ka rumaysta waxa uu u sheego wuxuu ku gaaloobay
                waxyigii lagu soo dejiyey nabi Muxamed.”</p>
            <p>Dhiig ku qubaysigu asal ahaan waa ficil aad u xun, waana xaaraan
                najaaso ah mana bannaana in najaasooyinka la isku daaweeyo, Abu Daa’uud
                wuxuu sunankiisa ku qoray xaddiis Abuu Dardaa rasuulka ka warinayo oo
                ah:</p>
            <p>[arabic-font][إن الله أنزل الداء والدواء, وجعل لكل داء دواء فتداووا
                ولا تتداووا بحرام][/arabic-font]</p>
            <p>“Allaah wuxuu soo dejiyey cudur iyo daawo, cudur kastana wuxuu u
                yeelay daawo ee is daaweeya hana isku daawaynina wax xaaraan ah.”</p>
            <p>Wuxuu kaloo yiri Nabigu:<br />
                [arabic-font][إن الله لم يجعل شفاءكم فيما حرم عليكم.] أخرجه البيهقي
                وصححه ابن حبان من حديث أم سلمة.[/arabic-font]<br />
                “Allaah daawadiina ma gelin wixii uu idinka xaraantinimeeyey.”</p>
            <p>Haddaba waxaa ku waajiba inay Allaah u toobad keento oo aysan mar
                dambe falkaas u noqon, qofkii si dhab ah u toobad keena Allaah
                toobadiisa waa ka aqbalaa,<br />
                wuxuuna yiri Alle:</p>
            <p><a
                    href="وَتُوبُوا%20إِلَى%20اللَّهِ%20جَمِيعًا%20أَيُّهَ%20الْمُؤْمِنُونَ%20لَعَلَّكُمْ%20تُفْلِحُونَ">arabic-font</a>[/arabic-font]
            </p>
            <p>“Muuminiintoow dhammaantiin Allaah u toobad keena, waxaa dhab ah in
                aad liibaanaysaane.” an-Nuur 31</p>
            <p>Waxaa ka jawaabay su’aashan Ibnu Baaz (12ms)</p>
            <p><strong>Waxa ay diintu ka qabto in mindi la dhigo ilmaha
                    madixiisa</strong><br />
                Su’aasha 2aad: Dadka qaarkood ilmaha dhasha mindi ayay ag dhigaan,
                waxayna yiraahdaan jinniga ayay ka celinaysaa, haddaba ficilkaasi sax
                miyaa?</p>
            <p>Jawaab: Ficilkaasi waa munkar aan asal diinta ku lahayn mana bannaana
                in la sameeyo, waxaa sharci ah in ilmaha looga cawdi billeeyo
                shayaadiinta iyadoo la magan gelinayo Allaah kalimadihiisa taamka ah
                lana oranayo: Allaah kalaamkiisa taamka ah ayaan kaa magan galinayaa
                shayaadiinta oo dhan.<br />
                Nabiga waxaa ka sugnaatay inuu sidaas yeelay oo labadii wiil oo Faadumo
                dhashay (Allaah ha ka raalli noqdee) uu magan gelin jirey Allaah
                kalaamkiisa taamka ah, waxaa sharci ah in Allaah loo baryo inuu ka
                ilaaliyo xumaan oo dhan, laakiin in la ag dhigo mindi ama alwaax iyo
                wixi la mid ah iyadoo la aaminayo inay jinka ka ilaalinayaan, waa arrin
                munkar ah oo aan bannaanayn, waxaa isaguna taas la mid ah waxa xirsiga
                lagu magacaabo oo ilmaha loo xiro mana bannaana.</p>
            <p>Nabigu wuxuu yiri:<br />
                *<br />
                “Qofkii xirsi xirta Allaah kama siiyo waxa uu ka doonayo.”</p>
            <p>Waxa kale oo uu yiri Nabigu:<br />
                *<br />
                “Qofkii xirsi xirta Allaah ayuu cid kale cibaadadii la wadaajiyey
                (shirki ayuu la yimid).”</p>
            <p>Waxaan Allaah waydiisanaynaa inuu muslimiinta dhammaan diintooda ku
                sugo oo fahansiiyo, dhammaanteenna uu naga nabad geliyo wax kasta oo
                khilaafsan shareecada daahirka ah.</p>
            <p>Ibnu Baaz</p>
            <p><strong>Warqadaha uu ku qoran yahay magaca Allaah</strong><br />
                Su’aasha 3aad: Wargeysyada iyo waraaqaha kaleba qaarkood waxaan ku
                aragnaa aayado qur’aan ah oo ku qoran, sidoo kale warqadaha la isu diro
                bilowgooda waxaa ku qoran bisinka, haddaba sidee ka yeelaynaa aayadahaas
                qur’aanka ah, marka aan wargeysyadaas ama waraaqahaas kale dantayada ka
                boganno, ma jeexjeexaynaa, mise waan gubaynaa, sidee u galaynaa?</p>
            <p>Jawaab: Waxaa waajib ah waraaqahaas markii laga kaaftoomo in la
                xafido ama la gubo ama lagu duugo meel nadiif ah, iyadoo la qaddarinayo
                aayadaha qur’aanka ah iyo magacyada Allaah, lagana ilaalinayo in la
                liido, mana bannaana in qashinka lagu rido ama suuqa dhexdiisa lagu
                tuuro ama laga dhigto fayl waraaqaha lagu kaydiyo, sidoo kale ma
                bannaana in laga dhigto gogol cuntada la saarto iyadoo intaas oo dhan ay
                ku jirto liidid la liidayo iyo xurmayn la’aan.</p>
            <p>Ibnu Baaz – Fatwa al-Mar’ah</p>
            <p><strong>Maxay ka qabtaa shareecadu sawirka?</strong><br />
                Su’aasha 4aad: Muxuu yahay xukunka sawirku? Maxay yihiin axaadiista ku
                soo aroortay arrintaas, farqi ma u dhexeeyaa sawirrada hooska leh iyo
                kuwa aan hooska lahayn sida ugu raajixsan qowlka culimada?</p>
            <p>Jawaab: Sawirku waa in la sawiro wax nool oo dhaq dhaqaaqi kara sida
                dadka iyo xayawaanka socda oo dhan iyo shimbiraha iyo wixi la mid ah,
                sharci ahaanna waa xaaraan sawirkoodu, waxaana u daliil ah axaaddiis
                badan oo Nabiga laga wariyey waxaana ka mid ah xaddiis ay qoreen
                Bukhaari iyo Muslim oo Ibnu Mascuud ka wariyey Nabiga inuu yiri:<br />
                *<br />
                Dadka waxaa ugu cadaab badan maalinta qiyaame dadkii wax sawiri
                jirey.”<br />
                Ibnu Cumar Alle kaha raali noqdee wuxuu sheegay in Rasuulku yiri:<br />
                *<br />
                “Kuwa sawirrada samaynaya waa lagu cadaabayaa maalinta qiyaame, waxaa
                lagu oranayaa soo nooleeya wixii aad abuurteen.” Bukhaari iyo Muslim
                ayaa wariyey.<br />
                Sidoo kale Bukhaari iyo Muslim waxay qoreen Ibnu Cabbaas Alle ha ka
                raali noqdee inuu ka wariyey Nabiga inuu yiri:<br />
                *<br />
                “Qofkii adduunku wax ku sawira waxaa lagu kalifaa (qiyaamaha) inuu naf
                soo geliyo wixii uu sawiray mana soo gelin karo.” Muslim ayaa
                wariyey.<br />
                Ibnu Cabaas (Alle ha ka raalli noqdee) wuxuu Nabiga ka wariyey inuu
                yiri:<br />
                *<br />
                Abii Dalxa wuxuu Nabiga ka wariyey inuu yiri:<br />
                *<br />
                “Malaa’igtu ma soo gasho guri ey ku jiro iyo guri sawirro yaalaan.”
                Muslim ayaa wariyey.</p>
            <p>Axaadiistaan iyo kuwa la midka ahiba waa caam oo sawir oo dhan ayaa
                soo galaya, sawirkaasi ha ahaado sawir hoos leh (sawirada la dhiso) ama
                ha ahaado sawir caadi ah oo aan hoos lahayn oo warqad ku qoran ama darbi
                ama maro iyo wixi la mid ah ku sawiran, waxaa la wariyey Nabigu inuu
                galay kacbada iyadoo ay sawirro ku yaallaan, oo uu dalbaday wadaan biyo
                ah kaddibna uu ka masaxay sawirradii isagoo oranaya:<br />
                *<br />
                “Allaah caradiisu haku dhacdo dad sawiraya wax aysan abuurin.”</p>
            <p>Samankaan lagu jiro culimadu waxay ka soo reebeen warqadaha lacagta
                ah ee boqorradu ku sawiran yihiin iyo baasaboorada iyo teesareyaasha
                daruuriga ah ee aan la hurayn qaadashadooda, waase in lagu gaabsado inta
                looga baahan yahay oo kaliya.</p>
            <p><strong>Xukunka sawirrada darbiyada la suro</strong><br />
                Su’aasha 5aad: Waa maxay xukunka sawirrada darbiyada lagu dhajiyo iyo
                qofku inuu kaydsado sawirradiisa?</p>
            <p>Jawaab: Ma bannaana in la haysto ama darbiyada la suro sawirrada
                noolaha, waxaana waajib ah in la suuliyo iyadoo laga duulayo qowlkii
                Nabigu ku yiri Cali bin Abuu Daalib:<br />
                *<br />
                “Haka tagin wax sawiran oo dhan in aad bur burisid mooyaane.”<br />
                Jaabir wuxuu yiri:<br />
                *<br />
                “Nabigu wuu reebay in guriga dhexdiisa sawirro lagu haysto.”<br />
                Dhammaan sawirrada loo haysto xusuusta waa la googaynayaa ama la
                gubayaa, waxaa la haysan karaa oo kaliya sawirrada daruuriga ah, sida
                sawirka ku yaal teesaraha iyo wixi la mid ah.</p>
            <p><strong>Xukunka Mawliidka (ciidda dhalashad Nabiga)</strong><br />
                Su’aasha 6aad: Muxuu yahay xukunka u dabaal degga dhalashada Nabiga?</p>
            <p>Jawaab: U dabaal degga dhalashada Nabiga asal kuma lahan
                shareecadeena Islaamka waana bidco, waxaana u daliila qowlka Nabiga uu
                yiri:<br />
                *<br />
                “Qofkii ku soo kordhiya diinta wax aan horay ugu jirin, lagama
                aqbalo.”<br />
                Muslimna wuxuu qoray warin kale oo Bukhaarina sharaxa ku qoray oo
                ah:<br />
                *<br />
                “Qofkii la yimaada cibaado aan diinta horay ugu jirin, lagama
                aqbalo.”</p>
            <p>Sida la ogyahay Nabigu intii uu noolaa uma dabaal degin
                dhalashadiisii, mana amrin sidaas, mana uu farin asxaabtiisa iyo
                khulafadii ka dambeysey. Nabiga iyo asxaabtiisa oo idil uma ay dabaal
                degin dhalashadiisa, haddii ay bannaan tahayna iyaga ayaa nooga horrayn
                lahaa, sidoo kale culimadii noolayd qarniyadii fadliga badnaa mid ka mid
                ah ma samaynin sidaas mana uu farin in la sameeyo.<br />
                Waxaa halkaas laga ogaaday in arintaani aysan ka mid ahayn shareecada
                Allaah uu la soo diray Nabi Muxamed, annaguna waxaan markhaati
                gelinaynaa Allaah iyo Muslimiinta oo idil, haddii Nabi Muxamed u dabaal
                degi lahaa dhalashadiisa ama asxaabtiisu arrintaas ay samayn lahaayeen,
                in aan dadka uga hor mari lahayn uguna yeeri lahayn inay nala wadaagaan,
                waayo annagu Allaah mahaddiis waxaan ka mid nahay dadka kuwa ugu
                dadaalka badan raacidda Nabiga iyo raacidda sunnadiisa iyo weynaynta
                qawlkiisaba haddii ay tahay wax uu na farayo ama naga reebayo.<br />
                Allaah waxaan waydiisanaynaa walaalahayaga muslimiinta ahna u
                weydiinaynaa inuu xaqa nagu sugo, oo naga ilaaliyo wax kasta oo
                khilaafaya, isaga ayaa deeqsi ah.<br />
                Ibnu Baaz – Fatwa al-Mar’ah 10</p>
            <p><strong>Waxa ay shareecadu ka qabto u dabaaldegga maalinta
                    hooyooyinka</strong><br />
                Su’aasha 7aad: Sannad kasta waxaan u dabaal degnaa maalin lagu magacaabo
                maalina hooyooyinka waana Maarso, dadkoo dhan ayaa dabaal dega, haddaba
                arintaasi xaaraan miyaa?</p>
            <p>Jawaab: Ciid kasta oo khilaafta sharciga waa bidco, lamana aqoon
                xilligii ay noolaayeen asxaabtii iyo jiilashii ka dabmeeyey ee
                barakaysnaa, waxaana laga yaabaa in gaalo looga dayday, oo markaas ay
                noqoto bidco iyo gaaladii cadawga Allaah ahayd oo la isku shabaho.<br />
                Muslimiintu ciidaha sharciga ee ay leeyihiin waa ciidda soon fur iyo
                ciidda udxiyada iyo ciidda asbuuca (Jimcaha), islaamkuna ma leh ciid aan
                saddexdaas ahayn, ciid kasta oo aan ahayn saddexdaas ciidood oo aan soo
                xusnay lagama aqbalayo ciddii keenta waana baadil sida ay qabto
                shareecada Allaah.<br />
                Nabigu wuxuu yiri:<br />
                *<br />
                “Qofkii ku soo kordhiya diinta wax aan horay ugu jirin, laga aqbali
                mayo.”<br />
                Muslimna wuxuu qoray warin kale oo Bukhaarina sharaxa ku qoray oo
                ah:<br />
                *<br />
                “Qofkii la yimaada cibaado aan diinta horay ugu jirin, laga aqbali
                mayo.”<br />
                Markii ay noo caddaatay arrintaasi, ma bannaana ciidda gabadhu ay na
                weydiisay oo ay ku magacawday ciidda hooyooyinka, mana bannaana in la
                muujiyo maalintaas farax iyo wixi la mid ah oo wax la isu hadiyeeyo sida
                ciidaha la sameeyo.<br />
                Ruuxa muslimka ah waxaa ku waajiba inuu diintiisa ku faano kuna cisoobo,
                isagoo ku gaabsanaya xuduudda Allaah iyo rasuulkiisu u xadideen oo ka
                mid ah diintaan toosan oo Allaah uga raalli noqday addoomadiisa isagoo
                aan waxba ku siyaadinayn kana naaqusinayn, qofka muslimka ah lama
                doonayo inuu noqdo mid iska raaca cid kasta oo wax sheegta, ee waa inuu
                noqdo qof shakhsiyad leh oo ku soconaya shareecada Allaah oo markaas
                isagu uu noqdo mid lagu daydo oo la raaco, halkii uu cid kale ku dayan
                lahaa oo ka raaci lahaa, Allaah mahadi ha ka gaarto shareecada islaamku
                waa kaamil dhinac kastana way ka dhammaystiran tahay Allaahna<br />
                wuxuu yiri:<br />
                *<br />
                “Maanta ayaan diintiinnii idiin dhammaystiray, nicmadaydiina idiin taam
                yeelay, diin ahaanna Islaamka idiinka raalli noqday.”<br />
                Hooyada xaqeedu waa ka badan yahay in sannadkiiba maalin kaliya loo
                dabbaal dego, balse waxay awlaaddeeda xaq ugu leedahay inay maalin kasta
                iyo waqti kastaba xannaaneeyaan baarri u noqdaan oo hadalkeeda maqlaan
                wixii aan Allaah lagu caasinayn.</p>
            <p><strong>Maxay shareecadu ka qabtaa in Allaah la weydiisto
                    dhimasho?</strong><br />
                Su’aasha 8aad: Noloshayda waxaa soo wajahay mashaakil badan, oo sabab
                iigu noqday mar kasta oo aan xusuusto xaaladda aan ku suganahay in aan
                Allaah weydiisto dhimasho deg deg ah, ilaa iyo maanta oo la joogana
                xaaladdaas ayaan ku suganahay, sababtoo ah ma arkin xal aan geeri ahayn
                oo aan kaga bixi karo dhibka ihaysta, haddaba arrintaasi xaaraan
                miyaa?</p>
            <p>Jawaab: Rasuulku wuu reebay in qofku dhimasho doorbido dhib ku
                dhacday sababteed, wuxuuna yiri:<br />
                *<br />
                “Qofna yuusan dhimasho u yeeran dhib soo gaartay awgeed, haddiise uu ka
                fursan waayo ha yiraahdo: Ilaahoow inoolee intii aad ogtahay inay
                nolashu khayr ii tahay, oo i oofso markii aad ogtahay in dhimashadu
                khayr ii tahay.”<br />
                Ma bannaana in qofku dhimasho u yeerto markii dhibaato ku dhacdo ama
                mashaakil la soo gudboonaado, waxaase laga doonayaa inuu sabro oo Allaah
                agtiisa ajar ka xisaabsado oo uu dul qaato inta faraj uga imaanayo,
                Nabigu wuxuu yiri:<br />
                *<br />
                “Ogoow in gargaarku la socdo sabirka, farajkuna la socdo kurbada,
                dhibaatada iyo mashaqadana uu ka dambeeyo fudayd.”<br />
                Qof kasta oo musiibo ku dhacdo waa inuu ogaado in musuubooyinkaasi u
                yihiin dambi dhaaf oo sababtooda loogu dhaafayo dambiyadii horay uga
                dhacay, qofka mu’minka ah dhibka iyo murugada soo gaarta oo dhan waxay u
                noqonayaan dambi dhaaf, xataa qodaxda mudda kulay ku tahayna.<br />
                Danbiyada lagu dhaafayo dhibka ku yimaada waa kuwa yar yar laakiin
                dambiyada waaweyn iyagu waxaa un lagu dhaafaa towbad oo keliya sida
                xanta, beenta, isku-dirka iyo wixi la mid ah, haddii qofku dambiga uu
                galay yahay mid Allaah un ka galay shuruudda laga rabo waa saddex shardi
                oo kala ah:<br />
                1. Inaad ka tagto oo faraha kala baxdo danbiga.<br />
                2. Inaad ka shallaaydo falkaas xun eed gashay.<br />
                3. Inaad go’aansato in aadan waligaa dambe u noqonayn, haddii dambigaasi
                yahay mid aad shakhsi ka gashay waxaa shuruuddii aan soo xusnay lagu
                darayaa in uu ka cafis dalbo qofkaas, haddii maal xaqdarro uga qaatayna
                uu u celiyo.</p>
            <p>Sabirka iyo in ajar la xisaabsado dhibaatada ku soo gaarta waxaa lagu
                gaaraa darajada sare ee dadka saabiriinta ah ay leeyihiin, Allaahna uu
                yiri:</p>
            <p>“U bishaaree kuwa sabra, kuwaas oo markii musiibo ku dhacdo yiraahda
                Allaah ayaa na leh xaggiisa ayaana u noqonaynaa.”<br />
                Haweentaasna in mashaakilka haysta ay u weydey xal aan dhimasho ahayn
                waxaan u arkaa inay ku gefsan tahay, sababtoo ah geeridu ma xalliso
                mashaakilka waxaabase laga yaabaa inay dhibka iyo mashaakilka sii
                kordhiso, imisa qof ayaa dhintay isagoo dhibaataysan geeridaas ku
                timidna ay u noqotay cadaab u soo degdegey waayo markii uu noolaa ayaanu
                tubta toosan haysan, haddii uu sii noolaan lahaa waxaa laga yaabaa in
                Allaah waafajin lahaa sabir iyo toobad keen iyo dulqaad uu u yeesho
                musiibada ku dhacday iyo inuu Alle ka dalbo dambi dhaaf isla markaana ka
                rejeeyo faraj khayr qaba inuu u furo, sidaas ayaana khayr badan.<br />
                Gabadhaan su’aasha na weydiisay waxaa ku waajiba inay Allaah agtiisa
                ajar ka xisaabsato niyaddana ay ku qabsato in Allaah faraj u furi doono,
                Allaah Qur’aankiisa wuxuu ku yiri:</p>
            <p>“Ciriiriga waxaa ku dhow fudayd. Ciriiriga waxaa ku dhow
                fudayd).”<br />
                Nabiguna wuxuu yiri:<br />
                *<br />
                “Ogoow in gargaarku la socdo sabirka, farajkuna la socdo kurbada,
                dhibaatada iyo mashaqadana uu ka dambeeyo fudayd.”<br />
                Ibnu Cutheymiin 19</p>
            <p>Cutubka Labaad – Isdaahirinta</p>
            <p><strong>IS DAAHIRINTA</strong><br />
                Maxay shareecadu ka qabtaa in niyada afka looga dhawaaqo?<br />
                Taabashada kitaabka qur’aanka ah weeso la’aan<br />
                Qoyaanka haweenka ka yimaada<br />
                Weysada jirka oo dufan leh<br />
                Waajib miyaa inay haweenku geedkooda gudihiisa mayraan?<br />
                Qof aan jinaabada ka mayran karin<br />
                Haweeney xanuunsan oo aan awoodin qubays<br />
                Matagga ilmaha yar yar<br />
                Ilmo loo istijeeyey weysadu ma ku buraysaa?<br />
                Shakiga weysada<br />
                Najaasada qallalan dhib ma keento<br />
                Wajiga iyo gacmaha oo saabuun lagu mayro weysada<br />
                Habka looga qubaysto jinaabada<br />
                Dhunkashadu weysada ma buriso</p>
            <p>IS DAAHIRINTA<br />
                <strong>Maxay shareecadu ka qabtaa in niyada afka looga
                    dhawaaqo?</strong><br />
                Su’aasha 9aad: Muxuu yahay xukunka in lagu dhawaaqo niyaysiga weysada
                iyo salaadda?
            </p>
            <p>Jawaab: Arrintaas xukunkeedu waa bidco sababtoo ah lagama warin
                Nabiga iyo asxaabtiisii inay sidaas yeeleen, niyadana rugteedu waa
                qalbiga, markaas looma baahna in afka laga sheego.</p>
            <p><strong>Taabashada kitaabka qur’aanka ah weeso la’aan</strong><br />
                Su’aasha 10aad: Ma bannaan tahay kitaabka qur’aanka ah in aan gacanta ku
                qabsado oo akhriyo anigoo daahir ahayn?</p>
            <p>Jawaab: Qofkii qur’aanka kor ka akhriya isagoo aan daahir ahayn dhib
                malahan haddii aanu qasli (jinaabo) qabin, haddii uu qasli jinaabo ah
                qabo ma bannaana inuu qur’aanka akhriyo xataa haddii uu kor ka
                akhrinayo, dhibna ma leh haddii uu bisinka qabsado ama uu yiraahdo
                haddii ay dhibaato ku dhacdo () iyo wixii wardi ah oo quraanka laga soo
                qaatay oo kale.</p>
            <p><strong>Qoyaanka haweenka ka yimaada</strong><br />
                Su’aasha 11aad: Qoyaanka haweenka ka yimaada ma daahir baa mise waa
                nijaaso?</p>
            <p>Jawaab: Sida macruufka ah dadka ahlu cilmiga ah waxay qabaan in wax
                kasta oo kasoo baxa labada marin ay nijaaso yihiin wixii aan manida
                ahayn, manidu waa daahir, wixii kale oo jurmi leh oo labada marin kasoo
                baxa waa nijaaso weysaduna way ku buraysaa, haddaba annagoo qaacidadaas
                ku soconayna waxa haweenka ka yimaada oo dheecaanka ah waa nijaaso waana
                waajib in laga weysaysto sidaas ayayna culimadu sheegeen markii ay
                baaris badan sameeyeen, arrintaas anigu walaac badan ayaan ka qabaa
                sababtoo ah haweenka qaarkood mar kasta qoyaankaas ayay isku arkaan,
                haddii uu qoyaanka sidaas joogto u yahay sida kaliya oo loo xalin karo
                waa in ay weysaystaan salaad kasta marka uu waqtigeedu galo, sida dadka
                aan kaadida ceshan karin oo kale.</p>
            <p>Waxaan baaris wada samaynay dhakhaatiir ku takhasustay arrimahaas
                waxaana ogaaday in haddii dheecaankaasi ka imanayo kaadi haysta uu
                nijaaso yahay sidaan horayba u soo sheegnay, haddiise uu ka imanyo halka
                ilmuhu ka soo baxaan (riximka) waa laga weysaysanayaa nijaasana ma ahan
                oo meeshii uu gaaro in laga dhaqo waajib ma ahan.</p>
            <p><strong>Weysada jirka oo dufan leh</strong><br />
                Su’aasha 12aad: Ma bannaan tahay in la weysaysto iyadoo dufan ama kareem
                jirku leeyahay?</p>
            <p>Jawaab: Dhib kuma sugna in la weysaysto iyadoo jirku dufan leeyahay
                waxaase shardi ah inuusan dufankaasi ahayn mid adag oo jirka u diidaya
                inay biyuhu gaaraan. Haddii dufankaasi yahay mid adag oo jirka ka hor
                istaagaya inay biyuhu gaaraan, waxaa waajiba in la iska tirtiro
                dufankaas.</p>
            <p><strong>Waajib miyaa inay haweenku geedkooda gudihiisa
                    mayraan?</strong><br />
                Su’aasha 13aad: Labo hablood ayaa ku dooday markay is daahirinayaan
                waajib inay ku tahay inay geedka faraha geliyaan oo ay gudihiisa soo
                dhaqaan, iyo inay kor gacanta ka marinayaan oo kaliya.</p>
            <p>Jawaab: Sida saxiixa ah arrintaasi waajib ma ahan wayse bannaan
                tahay.</p>
            <p><strong>Qof aan jinaabada ka mayran karin</strong><br />
                Su’aasha 14aad: Sidee ayuu xukunkeedu noqonayaa haweeney uu ninkeedu u
                galmoonayo iyadoon awoodi karin inay qubaysato, xaaladdeeda oo sidaas ah
                ninku inuu u galmoodo karaahiyo ma noqonaysaa? Booraysi ma loo ogol
                yahay haween jinaabo qabta haddii ay ka cabsanayso inay salaaddu ka
                tagto inta ay mayranayso?</p>
            <p>Jawaab: Ruuxa jinaabada qabaa rag iyo dumar kuu doono ha noqdee,
                haddii uu biyo waayo ama uu biyaha ka cabsado inuu dhib ka soo gaaro,
                booraysi ayuu ku tukanayaa karaahiyona ma ahan ninku inuu xaaskiisa u
                galmoodo iyadoo xaaladdaasi jirto, wuuna u galmoonayaa sidoo kale way u
                bannaan tahay inuu u galmoodo iyagoo safar ku jira kaddibna ay
                booraystaan.</p>
            <p>Haddii qofku hurdada ka baraarugo salaadda subax isla markaana haddii
                uu biyo raadiyo ama biyo kululaysto salaaddu ay dhaafayso wuxuu ku
                tukanayaa booraysi sida ay jamhuurka culimadu qabaan, waxaana arrintaas
                khilaafay Culimadii dambe qaarkood sida Imaamu Shaafici iyo Axmed – Alle
                ha u naxariistee – waxayna qabaan in biyo la raadinayo xataa haddii
                salaaddu ku dhaafayso, sidoo kale waxay yiraahdeen ruuxii dhar waaya ama
                qiblada garan waaya, waa raadinayaa ilaa uu ka helayo, waana arrin looga
                rajaxan yahay waayo haddii la qiyaaso arrintaas waxay noqonaysaa qofka
                musaafirka ah inuu tukado salaadda marka waqtigeedu baxo isagoo weeso
                raadinayey intii salaaddu ka tageysey, qofka qaawanina salaadda aanu
                tukan ilaa salaadda waqtigeedu baxo oo kaddib dhar ku tukado, waana
                arrin khilaafsan Ijmaaca muslimiinta.</p>
            <p>Waxaa waajib ah haddii waqtiga salaaddu soo galo in hadba sidii
                xaalku yahay loo tukado, wixii uu qofku waayana waajibkoodu wuu ka
                dhacayaa.</p>
            <p><strong>Haweeney xanuunsan oo aan awoodin qubays</strong><br />
                Su’aasha 15aad: Naag ayaa indhaha ka bukootay aadna way u cuslaatay
                qubaysna ma awooddo, isla markaasna ninkeeda ayaa u galmooda, haddaba
                miyay bannaan tahay inay jirkeeda caafimaadka qaba mayrto madaxana ka
                booraysato?</p>
            <p>Jawaab: Haddii aysan awoodin inay qubaysato biyahoo qabow ama kulayl
                iyo wixi la mid ah way u bannaan tahay inay booraysato waqtiga salaadda
                sida ay qabaan jamhuurka culimadu.</p>
            <p><strong>Matagga ilmaha yar yar</strong><br />
                Su’aasha 16aad: Ma lagu tukan karaa maro ilmo yar oo naas nuug ah ku
                matagay?</p>
            <p>Jawaab: Waxaa haboon in lagu rusheeyo biyo haddii ilmahaasi naas
                kaliya nuugo oo aanu cunto cunin sida kaadidiisa oo kale, lagumana tukan
                karo iyadoon biyo lagu rushayn.</p>
            <p><strong>Ilmo loo istijeeyey weysadu ma ku buraysaa?</strong><br />
                Su’aasha 17aad: Haddii aan caruurta aan dhalay u qubeeyo una istijeeyo
                weysadii ma iga buraysaa?</p>
            <p>Jawaab: Ruuxii taabta cawro aan tiisa ahayn shahwo ahaan weysadu way
                ka buraysaa waxaase la isku khilaafsan yahay haddii loo taabto ula
                jeeddo aan shahwo ahayn, sida raajixa ah ilmo yar oo loo istijeeyo
                cawradooda oo la taabto weysadu kuma burayso waayo ilmaha cawradoodu ma
                ahan meel shahwo iyo tuhunkeedba laga filayo, weysada buristeeduna waa
                mashaqo iyo hawl inteeda le’eg, haddii ay arintaasi jirto oo ilmaha
                cawradoodu weysada jabiso waxaa laga ogaan lahaa saxaabadii iyo dadkii
                ka dambeeyey.</p>
            <p><strong>Shakiga weysada</strong><br />
                Su’aasha 18aad: Muxuu yahay xukunka haddii qof ku shakiyo inay weysadu
                ka burtay iyo in kale?</p>
            <p>Jawaab: Haddii qof ku shakiyo inay weysadii ka burtay iyo in kale,
                shakiga wuu tuurayaa wuxuuna u qaadanayaa in weysadii u dhawran tahay,
                waayo asal ahaan wuu weeso qabay oo markaas shakiga weeso ku buri mayso,
                waxaana u daliil ah qowlka Nabiga markii la weydiiyey nin salaadda
                dhexdeeda wax is moodsiiya, uuna yiri:<br />
                *<br />
                “Yuusan salaadda ka bixin ilaa uu codkeeda maqlo ama urkeeda
                dareemo.”<br />
                Nabigu wuxuu u caddeeyey in daahir ahaanshuhu asal yahay ilaa laga
                xaqiijiyo wax buriyey, arintuna inta ay shaki ku siman tahay weysadu
                kuma burayso, wuuna ku tukan karaa weysadaas kuna dawaafi karaa kacbada
                qur’aankana wuu akhrin karaa, taas ayaana asal ah, Allaah mahadi ha ka
                gaartee waxay arintaani tusinaysaa diinta Islaamka waasacnimadeeda iyo
                fudaydkeeda.</p>
            <p><strong>Najaasada qallalan dhib ma keento</strong><br />
                Su’aasha 19aad: Kaadida qalalan dharka ma nijaasaysaa, matalan haddii
                ilmaha yari ku kaadsho dhulka oo kaadidii ay meeshaas ku qalasho iyadoo
                aan laga mayrin oo markaas kaddib qof inta yimaado ku fariisto isagoo
                aan qoyanayn, nijaaso miyaa ka soo gaaraysa?</p>
            <p>Jawaab: Dhib ma keento nijaaso qalalan haddii ay taabato dharka ama
                jirka oo qalalan, sidoo kale dhib ma lahan in musqusha oo qallalan cago
                caddaan lagu galo haddii luguhu qalalan yihiin, nijaasaduna waxay ku
                gudubtaa qoyaanka.</p>
            <p><strong>Wajiga iyo gacmaha oo saabuun lagu mayro
                    weysada</strong><br />
                Su’aasha 20aad: Muxuu yahay xukunka in wajiga iyo gacmaha lagu mayro
                saabuun marka la weyseysanayo?</p>
            <p>Jawaab: Saabuun lagu mayro wajiga iyo gacmaha marka la weysaysanayo
                ma ahan arrin sharciga waafaqsan waana xad gudub iyo kallifaad, Nabiguna
                wuxuu yiri:<br />
                *<br />
                “Waa halaagsameen kuwa is kalifa, waa halaagsameen kuwa is kalifa,”
                saddex goor ayuu ku cel celiyey.<br />
                Haddii gacmuhu leeyihiin wasakh saabuun iyo wixi la mid ah mooyee wax
                kale aan ku go’ayn markaas way bannaan tahay in la isticmaalo, laakiin
                in caado laga dhigto ma bannaana oo waxay noqonaysaa is kalifid iyo
                bidco.</p>
            <p><strong>Habka looga qubaysto jinaabada</strong><br />
                Su’aasha 21aad: Farqi miyaa u dhexeeya ka qubaysiga jinaabada ragga iyo
                dumarka? Haweentu timaheeda ma furfuraysaa mise waxaa ku filan inay
                saddex jeer madaxa biyaha ku shubto sida uu xaddiisku sheegay? Muxuu
                yahay farqiga u dhexeeya ka qubaysiga jinaabada iyo caadada?</p>
            <p>Jawaab: Farqi uma dhexeeyo ka qabaysiga jinaabada ragga iyo dumarka,
                timahoodana ma fur furayaan marka ay mayranayaan waxaana ku filan inay
                madaxa saddex jeer biyo ku shubaan kaddibna jirka intiisa kale ay biyaha
                gaarsiiyaan sida uu xusay xaddiiskii Ummu Salama Alla ha ka raalli
                noqdee, markii ay Nabiga ku tiri:<br />
                “Waxaan ahay haweeney timaha aad u dabta ee ma furfurayaa timaha marka
                aan jinaabada ka mayranayo,” wuxuu ugu jawaabay Nabigu, “Maya, waxaa
                kugu filan in aad saddex jeer biyaha madaxaaga ku hoobisid kaddibna
                jirka intiisa kale biyaha gaarsiisid oo aad is daahirisid.” Waxaa
                wariyey Muslim.</p>
            <p>Haddii madaxa ninka ama haweenta uu ku dharooban yahay xinne
                (cillaan) ama gob u diidaya oo ka hor istaagaya inay biyuhu gaaraan
                lafta madaxa waxaa waajib ah in laga suuliyo, haddiise uu khafiif yahay
                biyahana ka hor istaagayn inay gaaraan halkii loogu tala galay, markaas
                dhib ma lahan waajibna ma ahan in la suuliyo.</p>
            <p>Marka ay haweenku dhiigga caadada ka mayranayaan culimadu waxay isku
                khilaafeen inay waajib tahay timaha furfuriddoodu iyo in kale sida
                saxiix ahna waajib ma ahan, waxaana u daliil ah xaddiiskii laga wariyey
                Ummu Salama Alle ha ka raalli noqdee ee ay Nabiga ku tiri:<br />
                “Waxaan ahay haweeney timaha aad u dabta ee ma furfurayaa timaha marka
                aan dhiigga caadada iyo jinaabada ka mayranayo? wuxuu ugu jawaabay
                Nabigu, “Maya, waxaa kugu filan in aad saddex jeer biyaha madaxaaga ku
                hoobisid kaddibna jirka intiisa kale biyaha gaarsiisid oo aad is
                daahirisid.”<br />
                Xadiiskani wuxuu daliil cad u yahay inaysan waajib ahayn timaha in la
                furfuro marka laga mayranayo dhiigga caadada iyo jinaabada, waxaase
                fadli badan marka ay ka mayranayso dhiigga caadada inay timaha furfurto
                iyadoo ay ka tahay dadaal iyo shaki bixid, iyo kulmin la kulminayo
                axaadiista iyo qawlka culimada.</p>
            <p><strong>Dhunkashadu weysada ma buriso</strong><br />
                Su’aasha 22aad: Ninkaygu mar kasta oo uu guriga ka baxayo wuu
                idhunkadaa, xataa haddii uu salaadda jamaacada ee Masjidka aadayo, mar
                marka qaarkoodna waxaan dareemaa inuu shahwo ahaan ii dhunkanayo,
                weysadiisa xukunkeedu sidee ayuu noqonayaa?</p>
            <p>Jawaab: Caa’isha Alle ha ka raali noqdee waxaa laga wariyey inay
                tiri:<br />
                *<br />
                “Nabigu wuxuu dhunkaday qaar xaasaskiisa ka mid ah kaddibna salaadda
                ayuu aaday isagoon weysaysan.”<br />
                Xaddiiskaani wuxuu bayaaninayaa haweenka dhunkashadooda iyo
                taabashadooda, haddaba weysadu maku buraysaa mise kuma burayso? Culimada
                – Allaah ha u naxariistee – way isku khilaafeen arintaan, qaarkood waxay
                qabaan in weysadu ku burayso xaalad kastaba haddii haweenta la taabto,
                qaar kalena waxay qabaan haddii uu shahwo u taabto way ka buraysaa,
                haddii kalase kama burayso, qaar kalena waxay qabaan inaysan weysadu
                taabasho iyo dhunkasho ku burayn xaalad kasta, waana sida raajixa ah,
                macnaha haddii ninku xaaskiisa dhunkado ama gacanteeda taabto waxyaalaha
                weysada buriyana aanay ka iman, weysadii waa u dhowran tahay isaga iyo
                xaaskiisaba, asal ahaan ayaana loo tix gelinayaa in weysadiisii u
                dhowran tahay ilaa la helo daliil cad oo ah wax weysadii buriyey,
                kitaabka Allaah iyo sunnada Nabiga midna laguma hayo daliil sheegaya
                haweenka taabashadooda in weysadu ku burto, sidaas darteed taabashada
                haweenta si toos ah loo taabto iyadoon jirkeeda wax kaa xigin ama la
                dhunkado weysadu kuma burayso.</p>
            <p>Cutubka Saddexaad – Dhiigga Caadada iyo Dhalmada</p>
            <p>DHIIGGA CAADADA IYO KAN DHALMADA</p>
            <p>Cutubka Saddexaad<br />
                Haddii haweeney caado qabtaa ay weydo biyo ay isku daahiriso<br />
                Haween uur leh oo dhiig ka furmay<br />
                Dhibcaha dhiigga marka la daahir noqdo kaddib<br />
                Taabashada musxafka haween aan daahir ahayn<br />
                Ku negaashaha xaramka haween caado qabta<br />
                Umushu haddii ay daahir noqoto afartanka ka hor<br />
                Haweenka uurka leh dhiig caado ma helaan?<br />
                Dhiig furanka<br />
                Dhiig ayaa ka yimid markay qubaysatay kaddib<br />
                Kala go’a dhiigga caadada<br />
                Haween caado qabta ma ku sujuudaysaa qur’aan akhriska?<br />
                Xukunka dhiigga yimaada dhalmada ka hor shan cisho<br />
                Kiniinka joojiya dhiigga caadada<br />
                Haweenta caadada qabta iyo Salaadda<br />
                Taabashada Musxafka<br />
                Qoritaaka qur’aanka haween caado qabta<br />
                Ha deg degin<br />
                Dhiigga yimaada inta aan la gaarin waqtigii caadada<br />
                Haweentu haddii ay casarka daahir noqoto salaaddii duhur way
                qallaynaysaa<br />
                Haddii ay haweenta ilmuhu ka dilmaan bisha 3aad<br />
                Haddii dhiigga caadadu waqtigiisa dhaafo oo joogsan waayo</p>
            <p>DHIIGGA CAADADA IYO KAN DHALMADA<br />
                <strong>Haddii haweeney caado qabtaa ay weydo biyo ay isku
                    daahiriso</strong><br />
                Su’aasha 23aad: Haweeney caadadiii ka go’day ayaa waxay weydey biyo ay
                isku daahiriso, iyadoo xaaladdaas ku sugan ma u bannaan tahay inuu
                ninkeedu u galmoodo, shardi la’aan?
            </p>
            <p>Jawaab: Haddii haweenta dhiiggu ka go’o ayna awooddo inay mayrato uma
                bannaana inuu ninkeedu u galmoodo ilaa ay ka mayrato, haddiise aanay
                awoodin way booraysanaysaa waxaana sidaa qaba mad-habta jamhuurka sida
                Maalik, Axmed iyo Shaafici, sidaas oo kalena waxaa laga wariyey dhawr
                iyo toban saxaabada ka mid ah oo ay ka mid yihiin, Abuubakar, Cumar,
                Cali iyo Cismaan Allaah ha ka raali noqdee, qur’aankuna sidaas ayuu
                caddaynayaa oo Allaah wuxuu yiri:<br />
                *<br />
                “Ha u galmoonina haweenka ilaa uu dhiiggu ka go’o, haddii ay is
                daahiriyaan (ka qubaystaan dhiigga), uga galmooda halkii uu Alle idin
                faray.”<br />
                Mujaahid wuxuu yiri: () waxaa loola jeedaa ilaa uu dhiiggu ka go’ayo tan
                kalena () waxaa loola jeedaa markii ay biyo ku mayrtaan, xaqiiqduna waa
                sidaas.</p>
            <p>Xaaraantinimaynta la xaaraantinimeeyey haweenka dhiigga qaba
                galmoodkoodu ma ahan mid ku suulaaya qubays iyo wax la mid ah, wuxuuse
                ku suulayaa dhiigga go’itaankiisa, marka uu dhiiggu go’o waxaa shardi ah
                inay ka qubaystaan inta aan loo galmooon, kaddibna haweenka waa loo
                galmoon karaa.</p>
            <p>Allaahna waa tuu yiri:<br />
                (Haddii ay is daahiriyaan (ka qubaystaan dhiigga), uga galmooda halkii
                uu Alle idin faray).<br />
                Waxay kale oo la mid tahay aayadda uu Alle yiri;<br />
                *<br />
                “Haddii uu ku furo (dalqadii sadexaad) uma bannaana inuu guursado, ilaa
                nin kale guursado).<br />
                Ninka labaad ee guursaday nikaaxiisa ayay ku dhamaatay
                xaaraantinimayntii haweentaas laga xaaraantinimeeyey ninkii hore ee
                furay, markii ninka labaad guursado ninkii hore waxaa u xalaal ah inuu
                ku noqdo haweentaas laakiin waxay ku xiran tahay nin kale oo sidaas ayay
                mar labaad xaaraan uga tahay, haddii uu furo ninkaasi waxay xalaal u
                noqonaysaa ninkii hore.</p>
            <p><strong>Haween uur leh oo dhiig ka furmay</strong><br />
                Su’aasha 24aad: Haweeney ayaa shil gashay bil Ramadaan iyadoo uur yar
                leh ilmihii ayaana ka dilmay kana soo dhacay kaddib markii uu dhiig
                badani ka yimid, haddaba miyay soonkii sii wadaysaa hadday afurtase
                dambi miyay leedahay?</p>
            <p>Jawaab: Haweenka uurka leh dhiig caado ma helaan sida uu sheegay
                Imaamu Axmed, sida macruufka ahna haweenka uurka leh dhiigga caadadu waa
                ka joogsadaa.<br />
                Dhiigga caadada sida culimadu sheegeen wuxuu Allaah u abuuray xigmad ah
                in ilmaha uurka ku jiraa quutaan, markii ay haweentu uur yeelato waa
                go’ayaa dhiiggu, hase yeeshee haweenka qaarkood dhiigga caadadu kama
                joogsado markay uur yeeshaan oo sidii hore ayuu uga socdaa, dhiigga
                caynkaas ahina waa dhiiggii caadada oo saxiix ah, waayo sidii caadadiisu
                ahayd ayuu ku socday uurkuna ma saamayn, dhiigga caynkaas ahina wuxuu
                leeyahay xukunkii dhiigga caadada oo wixii haweenka xilligaas ka mamnuuc
                ahaa oo dhami waa ka xaaraan, wixii ku waajib ahaa oo idilna waa ku
                waajibayaan, wixii ka dhacayeyna waa ka dhacayaan.<br />
                Sideedana haweenka uurka leh dhiigga ka yimaadaa waa laba nooc, nooc
                lagu xukmiyo inuu yahay dhiig caado oo ah kan u socda siduu uga socon
                jirey uuraysiga ka hor, oo macnaha la arkayo in aan uurkiiba wax saamayn
                ah ku yeelan, oo uu markaas noqdo dhiig caado ah.<br />
                Nooca labaadna waa nooc kadiso ku yimaada oo haweenka uurka leh haddii
                ay wax culus qaadaan, ama ay shil galaan ama jugi gaarto oo dhiig ka
                yimaado dhiiggaasi ma ahan dhiiggii caadada oo kale kamana hor istaagayo
                salaad iyo soon waxayna la xukun tahay haweenka daahirka ah oo kale,
                haddiise ay ilmuhu kasoo dhacaan ahlu cilmigu waxay yiraahdeen haddii
                ilmuhu soo dhaco isagoo ay ka muuqanayso inuu astaan bani’aadam yeeshay
                waxay haweentaasi la xukun noqonaysaa ummusha oo tukan mayso soomina
                mayso ninkeeduna u galmoon mayo ilaa ay ka daahir noqoto, haddiise
                ilmuhu ka soo dhaco isagoon abuuris fiican yeelan, xukunkiisu kan umusha
                oo kale noqon mayo waxaana laga doonayaa soon iyo salaad.</p>
            <p>Culimadu waxay sheegeen waqtiga ugu yar ee ay ilmaha abuuristoodu
                dad</p>
            <p>********Miuraddii ku yeelan kartaa inay tahay kow iyo siddeetan
                maalmood sida uu Cabdullaahi bin Mascuud Rasuulka ka wariyey isagoo
                yiri:<br />
                *<br />
                “Rasuulka Alle ayaa noo warramay waana runlow la rumaysto, wuxuu yiri:
                “Qofkiin ayaa lagu beeraa caloosha hooyadiis afartan cisho kaddibna
                afartan kale markuu joogo wuxuu noqdaa xinjir dhiig ah, afartan cishoo
                kale kaddibna wuxuu noqdaa goosin (cad hilib ah), kaddib ayaa loo soo
                diraa Malag waxaana la faraa afar kalimo, wuxuuna qoraa risqigiisa, inta
                uu noolaanayo iyo ahlu naar iyo ahlu janno midka uu noqonayo.”<br />
                Suurta galna ma ahan waqtigaas ka hor inay ilmuhu abuuris (fiican)
                yeeshaan, sida qaalibka ahna abuurista ilmuhu si fiican uma samaysanto
                inta ka horraysa sagaashan cisho sida ay ahlu cilmiga qaarkooda
                sheegeen.</p>
            <p><strong>Dhibcaha dhiigga marka la daahir noqdo kaddib</strong><br />
                Su’aasha 25aad: Qof dumar ah ayaa markii ay dhashay oo daahir noqotay
                laba cisho kaddib isku aragtay dhibco dhiig ah, haddaba maxay falaysaa?
                Miyay iska daynaysaa salaadda iyo soonka?</p>
            <p>Jawaab: Mashaakilka haweenka ee la xiriira dhiigga caadada iyo kan
                dhalmada wuxuu noqday bad aan xeeb lahayn, sababaha arrintaas keenayna
                waxaa ka mid ah isticmaalka kiniinka uuraysiga iyo dhiigga caadada
                lagaga hor tago, qarniyadii inaga horreeyey mashaakilkaan faraha badan
                ma ay qabi jirin inkastoo ilaa iyo markii Nabi Muxamed la soo saaray
                amase markii dhulka guudkiisa haween lagu arkay mashaakilkani uu jirey,
                haddana sidaan maanta uu u badan yahay oo qofku ku wareerayo marna ma
                ahayn, hase yeeshee qaacidada caamka ah ayaan raacaynaa.</p>
            <p>Haweentu haddii ay daahir noqoto oo ay aragto calaamadihii lagu
                yaqiinsan jirey inay caadadii ama dhiiggii dhalmadu ka go’ay,
                calaamadahaas waxaan ula jeedaa dareeraha cad ee ka yimaada oo ay ku
                gartaan inay daahir noqdeen, markaas kaddib wixii ay isku aragto oo
                calow ah ama dhibic dhiiga ah ama qoyaan, waxaas oo dhami wax kasoo qaad
                maleh salaad iyo soon iyo galmoodna u diidi mayaan, sababtoo ah ma’ahan
                dhiiggii caadada.<br />
                Ummu Caddiya Alle haka raalli noqdee waxay tiri:<br />
                *<br />
                “Waxba kama aanan soo qaadi jirin calowga iyo hurdiga.” Waxaa wariyey
                Bukhaari.<br />
                Abu Daawuudna wuxuu ku siyaadiyey, “markaan daahir noqonno,”
                senedkiisuna waa saxiix.<br />
                Sidaas awgeed waxaan leenahay wax kasta oo waxyaalahaas aan soo sheegnay
                ah oo ka dambeeya daahir noqoshada hubaasha ah waxba ma yeelayaan
                dumarka salaad iyo soon iyo galmoodka ninkeeda kama hor istaagayaan,
                waxaase waajiba inaysan deg degin ilaa ay ka aragto calaamadaha lagu
                daahir noqdo, waayo haweenka qaarkood haddii dhiiggu ka go’o horay ayay
                ka qubaystaan iyagoon arag calaamaddii lagu garanayey daahir noqoshada,
                haweenkii saxaabada ahaa waxay hooyadii mu’miniinta ee Caa’isha usii
                dhiibi jireen suuf dhiig lagu soo tiray, markaas ayay ku dhihi jirtey ha
                deg degina ilaa aad ka aragtaan biyaha cad.</p>
            <p><strong>Taabashada musxafka haween aan daahir ahayn</strong><br />
                Su’aasha 26aad: Muxuu yahay xukunka in haweeney caado qabtaa ay musxafka
                taabato iyo inay qur’aan akhriso?</p>
            <p>Jawaab: Culimadu saddex ra’yi ayay ka qabaan in haween caado qabtaa
                ay qur’aan kor ka akhriso iyadoon musxafka taaban;</p>
            <p>**</p>
            <p>Qaybta saddexaad: Waxay qabaan in arrinta la kala qaado oo ay
                quraanka akhrin karto haddii ay duruuf u keento, sida haddii ay
                macalimad tahay oo arday wax barayso ama iyadu ardayad tahay oo ay
                baranayso iyadoo imtixaan isu diyaarinaysa waxayna shardi ka dhigeen
                inay kor ka akhriso iyadoon kitaabka taabanayn, haddiise aysan jirin
                duruuf ku kallifaysa uma bannaana inay quraanka akhriso.<br />
                Ibnu Taymiya wuxuu yiri: Sunnada Nabiga kuma sugna xaddiis saxiix ah oo
                caddaynaya in aysan bannaanayn in haweenka caadada qabaa aysan qur’aanka
                akhrin.<br />
                Aniga waxaa ila qumman oo aan doortay inay haweenta caadada qabtaa
                qur’aanka akhriso haddii ay duruufi ku kallifto haddii kalese uma
                bannaana inay akhriso waxayna booskiisii ku beddelan kartaa tasbiixsiga
                iyo wardiga iyo wixii lamid ah.</p>
            <p><strong>Ku negaashaha xaramka haween caado qabta</strong><br />
                Su’aasha 27aad: Muxuu yahay xukunka ruux dumar ah oo caado qabta inay
                xaramka dhexdiisa ku negaato oo axaaadiista iyo wacdiga iyo casharada
                kale ee xaramka laga bixinayo dhegaysato?</p>
            <p>Jawaab: Uma bannaana haweeney caado qabta inay ku negaato masjidka
                xaramka iyo masaajidada kaleba, waxaase u bannaan inay masaajidka dhex
                marto oo wixii ay uga baahan tahay dhexdiisa ka soo qaadato sidii
                Caa’isha uu faray Rasuulku §&gt; inay masjidka salli uga soo qaaddo
                iyadoo caado qabta, oo ay ku tiri masaajidka ayuu salligii kujiraa:
                Rasuulku i§&gt; wuxuu ugujawaabay caadada gacanta kama qabtid), waana
                haddii ay aamin ka tahay in dhibco dhiig ah ka soo dhacaan oo ay dhulka
                gaaraan inta ay dhex soconayso masjidka, haddiise ayrabto inay iska
                fariisato masjidka dhexdiisa uma bannaana waxaana u daliil ah: Mar uu
                Rasuulku M faray haweenka inay dhammaantood u soo baxaan salaadda ciidda
                isla markaana wuxuu kuwa dhiigga qaba faray inay ka fogaadaan halka lagu
                tukanayo, taasina waxay daliil u tahay in haweenka dhiigga qaba aysan u
                bannaanayn inay masjidka ku nagaadaan si ay u dhegaystaan diinta iyo
                wacdiga iyo axaadiista.</p>
            <p><strong>Umushu haddii ay daahir noqoto afartanka ka
                    hor</strong><br />
                Su’aasha 28aad: Umushu afartanka inta ay ka baxayso miyay sugaysaa oo
                soon salaad la iman mayso, mise arrintu waxay ku xiran tahay dhiigga
                go’iddiisa oo markii dhiiggu ka go’o way isdaahirinaysaa oo tukanaysaa,
                waase imisa muddada ugu yar ee ay ku daahir noqon karto?</p>
            <p>Jawaab: Umuluhu ma lahan waqti u go’an balse inta uu dhiiggu ka socdo
                way u kaadinaysaa oo tukan mayso soomina mayso ninkeeduna u galmoon
                mayo, markii ay daahir noqoto afartanka ka horba ha ahaatee xataa haddii
                toban cisho ama shan cisho ay dhallan tahay way tukanaysaa oo soomaysaa
                ninkeeduna waa u galmoon karaa, dhibna kuma sugna.<br />
                Hadal iyo gunaanadkiis dhiigga dhalmadu waa wax jira axkaamtiisuna waxay
                ku taxaluqdaa socodka dhiigga iyo go’itaankiisa, markii uu dhiiggu socdo
                axkaamtiisii way sugan tahay, markii uu go’ana xukunkiisii waa go’ay oo
                waa laga daahir noqday, hase ahaatee haddii waqtigiisu ka bato 60 cisho
                xukunkeedu wuxuu noqonayaa mustaxaado (haweenka aan dhiiggu ka go’in)
                waxayna ka joogaysaa soonkii iyo salaaddii iyo galmoodkii waqtigii ay
                heli jirtey caadada (iyadoo qiyaasaysa intii maalmood oo uu hayn jirey
                dhiiggaasi) kaddibna way mayranaysaa oo tukanaysaa.</p>
            <p><strong>Haweenka uurka leh dhiig caado ma helaan?</strong><br />
                Su’aasha 29aad: Haweenka uurka leh dhiig caado ma helaan?</p>
            <p>Jawaab: Haweeney uur lihi caado ma hesho siduu imaamu Axmed sheegay,
                waxayna macruuf ku yihiin haweenka uurka leh inuu dhiigga caadadu ka
                go’o sideedana dhiigga caadadu sida ay ahlu cilmigu sheegeen Allaah
                wuxuu ugu talagalay oo u abuuray inay ilmaha uurka ku jiraa quutaan,
                markii ay haweentu uur yeelato dhiiggaasu waa go’aa oo bannaaka uma soo
                baxo, waxaase jira haweenka qaarkood dhiiggaasu in aanu ka joogsan oo
                uga yimaado siduu uga iman jirey intaanay uurka yeelan, haddii ay
                arrintaasi dhacdo dhiiggaasu wuxuu noqonayaa dhiiggii caadada maadaama
                aanu uurkii wax saamayn ah ku yeelan oo u yimid sidii uu uurka ka hor u
                iman jirey.<br />
                Waxaa isna jira dhiig kale oo isna haweenka uurka leh qaarkood si lama
                filaan ah uga yimaada inta badanna sabab ayuu eersadaa, sida haddii ay
                haweenta uurka lihi wax cuius qaaddo ama ay jugi gaarto iwm, dhiigga t
                aynkaas oo kale ah dhiig caado ma ahan, sababtiisana salaad iyo soon
                toona loo dayn mayo</p>
            <p><strong>Dhiig furanka</strong><br />
                Su’aasha 30aad: Waxaa jirta hooyaday oo 56 sano jir ah, muddo 19 sano ah
                wax ma dhalin, waxaana ku dhacay dhiig furan iminka ka soconaya muddo
                saddex sano ah waana jirro ku dhacday, waxaa hadda foodda inagu soo haya
                bishii Ramadaan, haddaba maxaad ugu naseexaynaysaan muxuuse noqonayaa
                xukunkeedu iyada iyo wixii la mid ahba?</p>
            <p>Jawaab: Haweenta caynkan oo kale ah oo dhiiggu aanu ka joogsanayn
                waxay si dhug leh u fiirinaysaa waqtigii ay dhiigga caadada heli jirtey
                iyo waqtigii uu ka go’i jirey intii aanu cudurkaani ku dhicin kaddibna
                waxay soonka iyo salaadda iska daynaysaa marka la gaaro waqtigii ay
                dhiiggaas heli jirtey waxayna dib u bilaabaysaa soonkii iyo salaaddii
                marka la gaaro waqtigii dhiiggaasu ka go’i jirey iyadoo is daahirinaysa
                marka hore, matalan haddii uu dhiigga caadadu ku dhici jirey bilkasta
                billowgeeda lix cisho, waxay soonka iyo salaadda ka istaagaysaa lixdaas
                cisho kaddibna way ka mayranaysaa soonkii iyo salaaddiina way
                bilaabaysaa, habka ay salaadaha u tukanayso iyada iyo wixii la mid ah
                waa inay marka uu salaadda waqtigeedu galo si fiican u mayrto halka uu
                dhiiggu ka imanayo (Farjiga) isla markaana ay awdo si aan dhiig danbe
                bannaanka ugu soo bixin, kaddibna inta weysaysato ayay tukanaysaa,
                haddii ay doonto inay salaad sunne ah tukato iyadoon salaaad waajib ah
                waqtigeed la joogin waxay yeelaysaa sidii ay yeeshay markii ay salaadda
                waajibka ah isu diyaarinaysey oo kale.<br />
                Maadaama ay haweentaasi xaaladdaas adag ku jirto waxaa u barmaan inay
                duhurka iyo casarka hal waqti tukato oo ay casarka soo hor mariso ama ay
                duhurka dib u dhigto ilaa casar laga gaarayo oo ay labadiiba hal waqti
                isku tukato (iyadoo sida ay u kala horreeyaan u kala hor marinaysa),
                maqribka iyo cishaha sidoo kale ayay yeelaysaaa oo hal waqti ayay isku
                tukanaysaa (iyadoo salaad kasta sidii ay ahayd u tukanaysa oo aan
                gaabinayn rakcadaha) matalan duhurka waxay tukanaysaa afar rakco,
                casarkana sidoo kale makhribkana saddex rakco cishahana afar rakco),
                salaadda subaxna waqtigeeda ayaa lagu tukanayaa, sidaasina waxay u
                noqonaysaa hawl yaraan oo halkii ay shan jeer ka weysaysan lahayd oo ay
                is diyaarin lahayd iminka saddex jeer bay weysaysanaysaa.<br />
                Mar kale haddaan ku celiyo markii ay doonayso inay is daahirso waxay
                mayraysaa farjiga waxayna ku daboolaysaa maro calal ah iyo wixii la mid
                ah si uu u yaraado dhiigga soo baxayaa, kaddibna way weysaysanaysaa,
                duhurka waxay tukanaysaa afar ragacadood casarkana afar ragcadood,
                maqribkana sadex , cishahana afar ragcadood, macnaha salaadaha lama
                gaabinayo, sida ay dadka caamada ahi u maleeyaan, waxaase u bannaan inay
                kulmiso duhurka iyo casarka, waxay kaloo kulminaysaa maqribka iyo
                cishaha, iyadoo la dib dhigayo labada salaadood middood ama middood la
                soo hor marinayo, haddii ay doonto inay weysadaas ku sunaysato way u
                bannaan tahay.</p>
            <p><strong>Dhiig ayaa ka yimid markay qubaysatay kaddib</strong><br />
                Su’aasha 31aad: Waxaa dhacda marmarka qaarkood marka aan ka mayrto
                dhiigga caadada in uu dhiig aad u yari iga yimaado, kaddibna wax dambe
                oo dhiig ahi igama yimaado sida qaalibka ahna dhiiggu wuxuu iga socdaa
                shan cisho, iminka waxaan doonayaa in la ii kala caddeeyo in aan ku
                ekaanayo shantaas maalmood oo wixii ka badan aanan tirsanayn soon iyo
                salaadna uga tagayn iyo in aan maalintaas ku tirinayo in aan caado qabo
                oo aanan soon iyo salaad la imaanayn, iyadoo arrintaas aan isku arko
                markaan laba jeer ama saddex jeer dhiig helo kaddib?</p>
            <p>Jawaab: Marka aad is daahirisay haddii waxa aad isku aragtay uu
                midabkoodu i-alaw ama jaalle yahay, dhibaato malahan oo kama duwana
                kaadida xukun uhaan, haddiise uu dhiig caadi ahi kaa yimaado waxaa laga
                soo qaadayaa in uu kii caadada yahay waxaana kugu waajib ah in aad mar
                labaad ka inayrato, Caa’isha Alle haka raalli noqdee waxay tiri, “Waxba
                kama aannan soo qaadi jirin (waxa midabkoodu yahay) calowga iyo jaallaha
                ee naga yimaada marka aan caadada ka daahir noqono.”</p>
            <p><strong>Kala go’a dhiigga caadada</strong><br />
                Su’aasha 32aad: Waxaa dhacda dhiigga caadadu inuu iga socdo afar cisho
                kaddibna uu go’o oo iga maqnaado saddex cisho, maalinta todobaad ayuu
                mar kale igu soo noqdaa isagoo intii hore ka khafiifsan, markaas
                kaddibna wuxuu midabkiisu isu bedelaa hurdi ilaa laga gaaro maalinta
                13aad, waxaan idinka rajaynayaa in aad ii bayaanisaan arrjntaas
                xukunkeeda sharciga ah?</p>
            <p>Jawaab: Maalmaha aad sheegtay oo dhiiggu kaa socdey dhammaantood
                waxaa lagu tirinayaa in aad dhiig caado qabtey, waxaana kugu waajiba in
                aad ka joogsatid salaadda iyo soonka, ninkaaguna kuuma galmoon
                karo.<br />
                Waxaa kaloo kugu waajiba afarta maalmood oo hore markay dhamaato in aad
                is daahirisid markaasna aad dib u bilawdid salaaddii, ninkaaguna wuu kuu
                galmoon karaa waadna soomi kartaa, haddii ay Ramadaan tahay waxaa kugu
                waajibaya in aad soontid mudadaas aan xusnay oo u dhexaysa afarta cisho
                oo hore iyo lixda cisho oo dambe.<br />
                Markii ay dhamaato lixda maalmood oo dambe waxaa kugu waajiba in aad
                qubaysatid oo aad salaaddii iyo soonkii bilowdid, sida waqtiyada kale ee
                aad daahirka tahay oo kale, sababtoo ah dhiigga caadadu maalmaha uu
                socdo way kordhaan ama way yaraadaan, waxaa kaloo dhacda maalmaha
                dhiiggu socdo inaysan isku xigsan ama ay isku xigsadaan, Aalaah $6 ha
                ina waafajiyo dhammaanteen waxa uu jecel yahay oo ka raalli yahay, hana
                nagu irsaaqo annaga iyo muslimiinta oo dhan fahamka diinta iyo xaqa oo
                lagu sugnaado</p>
            <p><strong>Haween caado qabta ma ku sujuudaysaa qur’aan
                    akhriska?</strong><br />
                Su’aasha 33aad: Haween caado qabta ma ku sujuudaysaa qur’aan arkhrinta
                (aayadaha sujuudda)?</p>
            <p>Jawaab: Ibnu Mundir sida uu xusay waa la isku khilaafay arrintaan
                Caddaa iyo Abu qilaaba, Zuhri, Saciid bin Jubayr, Xasanul Bisri,
                Ibraahiim iyo Qataada intaas oo dhan waxay yiraahdeen kuma sujuudayso
                qur’aan akhrinta, waxaa sidaas oo kale laga wariyey: Imaamu Shaafici,
                Maalik, Nawawi, Thowri iyo waliba culimada ra’yiga wax ku cabirta.<br />
                Cismaan bin Cafaan &amp; waxaa laga wariyey inuu yiri: Madaxa ayay in
                yar foorarinaysaa (Macnaha in yar ayay madaxa hoos u dhigaysaa sidii
                iyadoo sujuudaysa oo kale), Siciid ibnu Musayibna sidaas oo kale ayuu
                yiri wuxuuna ku daray inay oranayso (Jil ^&gt;0) . (Ilaahow -Adaan kuu
                sujuuday).</p>
            <p><strong>Xukunka dhiigga yimaada dhalmada ka hor shan
                    cisho</strong><br />
                Su’aasha 34aad: Haweeney uur leh ayaa waxaa ka yimid dhiig, shan cisho
                ka hor intaysan dhalin iyadoo lagu jiro bil Ramadaan, haddaba dhiiggaas
                xukunkiisu dhiig caado iyo dhiig dhalmo kee ayuu noqonayaa?</p>
            <p>Jawaab: Haddii arinku yahay sida loo sheegay 00 ay dhiig isku aragtay
                iyadoo uur leh shan cisho dhalmadeeda ka hor, waxaa la eegayaa waqtigaas
                dhiiggu yimid in ay dareemaysey calaamadihii dhalmada oo ah foosha iyo
                minka 00 furma, haddii aysan dareemin calaamadahaas dhiigga ka yimid
                wuxuu noqonayaa dhiig jirro ku yimid cibaadadana uga tagi mayso balse
                way soomaysaa oo tukanaysaa, haddiise markii dhiiggaasi ka yimid ay
                dareemaysey fool iyo calaamadaha la midka ee tusiya soo dhawaanshaha
                dhalmada, markaas dhiiggaasi wuxuu noqonayaa dhiiggii dhalmada, waxayna
                ka joogsanaysaa salaadda iyo soonka, kaddibna marka ay dhasho 00 ay
                daahir noqoto ayay soonka kaliya qallaynaysaa salaaddana ma
                qalaynayso</p>
            <p><strong>Kiniinka joojiya dhiigga caadada</strong><br />
                Su’aasha 35aad: Ma bannaan tahay in haweenku isticmaalaan kiniinka
                caadada hakiya marka ay xajinayaan si uu uga ilaaliyo inay dhiig
                helaan?</p>
            <p>Jawaab: Haweentu marka ay xajinayso way u bannaan tahay inay
                isticmaasho kiniinkaas si aan dhiigga caadadu ugu dhicin, waxaase laga
                doonayaa marka hore inay kala tashato dhakhtar arimahaas ku takhasusay
                in aan kiniinkaasi caafimaadkeeda wax gaarsiinayn , bisha Ramadaanna waa
                sidaas oo kale haddii ay jeclaysato inay dadka la soonto.</p>
            <p><strong>Haweenta caadada qabta iyo Salaadda</strong><br />
                Su’aasha 36aad: Sidee ayaan yeelayaa haddii aan dhiig caado helo aniga
                oo salaad ku jira, salaaddaas dib miyaan ka qallaynayaa?<br />
                *</p>
            <p>Jawaab: Haddii dhiigga caadadu yimaado marka salaadda waqtigeedu galo
                kaddib, sida haddii ay dhiig hesho nus-saac kaddib marka hoosku wareego
                (salaadda duhur), salaaddaas maadaama waqtigeedu galay iyadoo daahir ah
                way qallaynaysaa markii ay daahir noqoto, Allaahna wuxuu yiri:<br />
                (Salaaddu mu’miniinta waxay ku tahay waajib waqtiyaysan (muddaysan).
                Inta ay caadada qabto salaadaha dhaafa ma qallaynayso waxaana u daliil
                ah xadiiskii dheeraa oo ay ku jirtey:<br />
                (Miyaysan salaadda iyo soonka ka tagin markay caado hesho).<br />
                Culimadu waxay isku raaceen inaysan qallaynayn salaadihii ka tagey
                mudadii ay dhiigga qabtey, laakiin haddii ay daahir noqoto iyadoo
                salaadda waqtigeeda ay ka harsan tahay inta ragcad iyo wixii ka badan
                laga tukan karo, salaaddaas waa lagu leeyahay wayna tukanaysaa isla
                waqtigaas, waxaana u daliil ah qawlka Nabiga ee ahaa:<br />
                (Qofkii soo gaara hal ragcad oo casarka ka mid ah inta aan qorraxdu
                dhicin, wuu soo gaaray casarkii).<br />
                Haddii ay daahir noqoto waqtiga salaadda casar, salaaddaas way
                tukanaysaaa, waxaa taas la mid ah haddii ay daahir noqoto intaysan
                qorraxdu soo bixin oo soo bixitaankeedii uu ka dhiman yahay inta laga
                tukado hal ragcad salaaddaasi waa ku waajib wayna tukanaysaa1.</p>
            <p><strong>Taabashada Musxafka</strong><br />
                Su’aasha 37aad: Waxaan ahay macalimad (hablaha qur’aanka barta), haddaba
                ma ii bannaan tahay anigoo macduur ah in aan taabto musxafka ama kitaab
                tafsiir ah, iyadoo haddii aanan mudadaas akhrin qur’aanka uu naga kala
                go’ayo darsigu, mase bannaan tahay in aan ka qayb qaato tartanka
                qur’aanka kariimka ah anigoon garanayn abaal marinta la bixinayo meesha
                laga keenay?</p>
            <p>Jawaab: Waa ka xaaraan inuu kitaabka qur’aanka ah taabto qof aan
                weeso qabin iyo haweenku marka ay macduurka yihiin iyo qof qasli
                (jinaabo) qaba, haweenta macallimadda ah waxaa u bannaan inta ay
                macduurka tahay inay ardayda farto inay qur’aanka akhriyaan iyaduna
                musxafka ay kala socoto iyadoo marka uu baalku dhamaado ku soo rogaysa
                qori ama waxa la mid ah, oo markaas khaladka ay ka saxdo kalimad.<br />
                Kutubta tafsiirka ah iyo kutubta kale oo aayado qur’aan ah ku qoran
                yihiin way taaban karaysaa, culimada qaaarkoodna waxayba banneeyeen inay
                qur’aanka akhriso haddii ay ka cabsato inay illowdo.<br />
                Tartanka qur’aanka kariimka ah in laga qayb qaato way bannaan tahay
                waayo faa’iido ayaa ku jirta oo dadku waxay ahmiyad siinayaan barashada
                kitaabka Allaah, sidoo kale abaal-marinta tartankaas laga bixinayo way
                bannaan tahay in la qaato, haddii wax xaaraan ah ku jiraan waxaa
                dambigeeda xambaaraya ciddii keentay2</p>
            <p><strong>Qoritaanka Qur’aanka haween caado qabto</strong><br />
                Su’aasha 38aad: Ma u bannaan tahay haweenta caadada qabta inay aayado
                qur’aan ah akhriso iyadoo soo daliilsanaysa ama tusaale ahaan u soo
                qaadanaysa, mase n bannaan tahay inay qorto aayado qur’aan ah ama
                axaaddiis?</p>
            <p>Jawaab: Dhib malaha haweenta caadada qabtaa inay akhriso kitaabo ay
                ku qoran yihiin aayado qur’aan ah ama aayado qur’aan ah iyo tafsiirkood,
                sidoo kalena way u bannaan tahay markii maqaal iwm ay qorayso inay ku
                qorto aayado qur’aan ah, sidoo kale quraanka way soo daliilsan kartaa,
                ama marka ay ducaysanayso aayadaha qur’aanka ah ee ducada ah way ku
                ducaysan kartaa, sideedana arimahaas aan soo xusnay laguma tiriyo
                akhris, waxaa kaloo u bannaan inay qaadato kutubta tafsiirka qur’aanka
                haddii ay u baahato.</p>
            <p><strong>Ha deg degin</strong><br />
                Su’aasha 39aad: Waxaa caado ii ah in dhiigga caadadu iga socdo bishiiba
                7 ilaa 8 casho, marmarka qaarkood maalinta 7aad ayaa dhiiggu iga
                joogsadaa, laakiin iskuma arko calaamadihii daahir noqoshada, muxuu
                noqonayaa xukunka salaadda iyo soonka iyo galmoodka ee maalintaas?</p>
            <p>Jawaab: Ha deg degin ilaa aad ka aragtid oo uu kaa yimaado axalka cad
                oo ah calaamadda ay haweenku ku ogaadaan inay daahir noqdeen, dhiigga
                joogsigiisu ma ahan daahirnimo, waxaadse daahir noqonaysaa marka
                waqtigii dhiigga caadadu dhamaado sida caadada kuu ahaan jirtey kaddibna
                aad aragto calaamadihii daahirnimada.</p>
            <p><strong>Dhiigga yimaada inta aan la gaarin waqtigii
                    caadada</strong><br />
                Su’aasha 40aad: Waxaa dhacda inuu dhiig iga yimaado 3 ama 4 cisho ka hor
                intaan la gaarin waqtigii caadiga ahaa ee aan heli jirey, wuxuuna igu
                reebaa wax ***** hurdi yahay, aniguna arrintaas waan ku dhibtoodaa oo ma
                ********** keeda in aan salaad tukanayo iyo in kale?</p>
            <p>Jawaab: Haweentu haddii ay taqaan dhiigga caadada oo ay ku garato,
                tiro ama ‘ midab ama waqti, waxay salaadda ka tageysaa waqtigeedii
                caadada ay heli jirtey, markii waqtigaasi dhamaadana way mayranaysaa oo
                tukanaysaa j salaaddii.<br />
                Dhiigga ka soo hor maray dhiiggii caadada waa dhiig jirro ku yimid ee ma
                ahan dhiig caado isaga dartiisna looga tagi mayo salaad iyo soon,
                waxaana ku waajiba inay dhiigga iska dhaqdo marka salaad walba
                waqtigeedu galo, ayna xirato suufka dhiigga celiya(xafaayad), kaddibna
                ay u weysaysato salaad kasta oo ay sidaas ku tukato xataa haddii dhiig
                ka soconayo, waxayna la mid tahay xukun ahaan haweenka dhiig furanka
                qaba, haddii ay salaad uga tagtay dhiiggaas dartiis waxaa haboon inay
                qallayso salaaddaas dhibna kala kulmi mayso haddii Alle idmo.</p>
            <p><strong>Haweentu haddii ay casarka daahir noqoto salaaddii duhur way
                    qallaynaysaa.</strong><br />
                Su’aasha 41aad: Haddii haweeney caado qabtaa ay ka daahir noqoto
                dhiiggii caadada casarka, waajib miyay ku tahay inay soo qallayso
                salaadii subax iyo tii duhurba, haddiise ay daahir noqoto waqtiga
                salaadda cishaha miyey qallaynaysaa salaaddii maqribka iyo casarka?</p>
            <p>Jawaab: Haddii ay haweentu daahir noqoto casarkii intaan maqribka la
                gaarin, waxaa laga doonayaa in ay tukato salaaddii casar iyo tii duhurba
                sababtoo ah labadaas salaadood waa la kulmiyaa oo hal waqti ayaa la
                tukan karaa (haddii ay duruufi keento), sidoo kalena haddii ay daahir
                noqoto habeenka aakhirkiisa waxay qallaynaysaa maqribkii iyo cishihii
                sababtoo ah iyagana waa la kulmiyaa oo hal waqti ayaa la isku tukadaa,
                haddii ay dhiig caado hesho iyadoo markaas salaad waqtigeed la joogo,
                waxaa ku waajiba inay salaadaas qallayso markii ay daahir noqoto</p>
            <p><strong>Haddii ay haweenta ilmuhu ka dilmaan bisha
                    3aad</strong><br />
                Su’aasha 42aad: Anigoo leh uur saddex bilood ah ayaa ilmihii iga dilmeen
                oo iga soo ilaateen mana aanan tukan ilaa aan ka daahir noqday, waxaa la
                igu yiri waxay ahayd in aad salaadda tukatid, haddaba sidee ayaan
                yeelayaa haddii aanan garanayn tirada maalmahaas?</p>
            <p>Jawaab: Sida macruufka culimada dhexdooda haweenta haddii ilmuhu ka
                soo ilhacaan iyadoo saddex bilood ah ma ay tukanayso salaad, sababtoo ah
                ilmuhu marba haddii ay yeeshaan suurad bani’aadam oo markaas dilan ku
                dhaco dhiigga ka soconaya haweenta wuxuu noqonayaa nifaas (dhiig
                ilhalmo) kumana tukanayso.<br />
                Culimadu waxay yiraahdeen ilmuhu inay suurad insaan yeesheen waxaa lagu
                ogaan karaa inta maalmood oo uurka ay ku jireen, haddii ilmuhu gaaro kow
                iyo sideetan (81) cisho waxaa la ogaanayaa inuu yeeshay suurad
                bani’aadam, muddodaasi way ka yar tahay saddex bilood, haddii ay
                haweentu xaqiijiso in ilmhu ka dilmeen bishii sadexaad dhiigga ka yimid
                wuu noqonayaa dhiig dhalmo (nifaas) laakiin haddii inta ka horraysa
                siddeetan cisho dhiig ka furmo dhiiggaasi wuxuu noqonayaa dhiig jirro ah
                (fasaad) salaaddana u deynmayso dhiiggaas dartiis, haweenta su’aasha na
                weydiisey iyadu dib ha isugu noqoto oo ha eegto haddii ay ilmuhu ka
                dilmeen intaysan u buuxsamin siddeetan cisho way qalaynaysaa salaaddii,
                haddii aysan garanayn tirada inta cisho ee aysan tukan way dadaalaysaa
                waxayna qalaynaysaa tirada inta cisho ee malaheedu u bato in lagu
                leeyahay oo aanay salaad tukan</p>
            <p><strong>Haddii dhiigga caadadu waqtigiisa dhaafo oo joogsan
                    waayo</strong><br />
                Su’aasha 43aad: Haddii haweenta caadadu ay ka socon jirtey siddeed ama
                todaba cisho bil kasta kaddibna ay isku aragto mar ama Iabo jeer
                caadadii oo ka soconaysa intii ay ka socon jirtey in ka badan muxuu
                xukunkeedu noqonayaa?</p>
            <p>Jawaab: Haddii haweentaas caadadu ka socon jirtey lix ama todaba
                cisho kaddibna ay mudadii dheeraato oo noqoto siddeed ama sagaal ama
                toban ama kow iyo toban cisho, way sugaysaa oo ma tukanayso ilaa ay ka
                daahir noqoto sababtoo ah nabigu M caadada uma xadidin waqti go’an,
                Allaahna wuxuu yiri:<br />
                *<br />
                “Waxay ku weydiinayaan caadada (haweenka) ee ku dheh waa wasakh.”<br />
                Inta uu dhiiggaasi socdo haweentu sideeda ayay ku joogaysaa ilaa ay ka
                daahir noqoto oo mayrato salaaddana ay tukato, haddii bisha kale uu ka
                yimaado dhiiggii isagoo ka yar intii hore markii uu ka go’o way
                mayranaysaa oo is daahirinaysaa xataa isagoo ka soconayey in ka yar
                intii uu bishii hore ka socday, muhimaduna waxaa weeye haweentu inta uu
                dhiiggu ka soconayo in aysan tukan waana isku mid haddii uu ka socdey
                intii bishii hore uu ka socdey oo kale ama uu ka socdo in ka yar ama ka
                badan, markii ay daahir noqoto ayayna tukanaysaa.</p>
            <p>Cutubka Afraad – Salaadda</p>
            <p><strong>SALAADDA</strong><br />
                Haweeney uur leh oo aan kaadida ceshan karin salaadda ma ka
                tegaysaa?<br />
                Salaad waqtigeed soo galay ayay caado heshay<br />
                Haweenku ma tukan karaan salaad jamaaco ah?<br />
                Haweenku ma adimi karaan, codkooduse cawro miyaa?<br />
                Labiska maro kaa xaaraan ah salaadda ayaa kaaga buraysa<br />
                Haweenku rag ma tujin karaan?<br />
                Ma qallaynaysid salaaddii hore<br />
                Sujuudda Qiraa’ada xaalad kasta way ku bannaan tahay<br />
                Waswaaska iyo shakiga<br />
                Gambaleelka guriga ayaa la yeeriyey anigoo salaad ku jira<br />
                Dhib kuma sugna in salaatu laylka Qur’aanka kitaabka laga akhriyo<br />
                Inta ugu yar iyo inta ugu badan ee tasbiixda la akhriyo rukuucda iyo
                sujuudda<br />
                Xukunka sujuudda Qur’aanka<br />
                Salaadda oo hurdo awgeed looga dib dhaco<br />
                Xanuunka foosha iyo salaadda<br />
                Goynta salaadda<br />
                Sahwiga salaadda<br />
                Salaad la tukaday xijaab la’aan<br />
                Salaadda masjidka<br />
                Qur’aanka salaadda lagu tukado kor ma u qaadayaan haweenku<br />
                Nin aan tukan sidee loola joogayaa<br />
                Asturidda cagaha iyo cumaacumaha marka salaadda la tukanayo<br />
                Kee dambi badan, taariku salaadka iyo saaniga?<br />
                Nin xaaskiisa salaadda kala quustay<br />
                Kee la hor marinayaa lawyaha iyo calaacalaha marka la sujuudayo<br />
                Salaadda la tukado witriga gadaashiis</p>
            <p><strong>Haweeney uur leh oo aan kaadida ceshan karin salaadda ma ka
                    tegaysaa?</strong><br />
                Su’aasha 44aad: Haweeney uur leh oo ku jirta bishii sagaalaad isla
                markaana kaadida aan ceshan karin daqiiqad kaliya, ayaa salaaddii iska
                deysey bishii ugu dambeysey, haddaba maxaa laga doonayaa
                haweentaas?<br />
                Jawaab: Haweeneydaas iyo wixii la mid ah uma bannaana inay salaadda ka
                tagaan waxaana ku waajiba in ay u tukato hadba sidii ay u tukan karto,
                salaad kasta marka waqtigeeda la gaaro waa inay xirato suufka dhiigga
                celiya (xafaayad iwm), sida haweenka dhiig furanka qaba oo kale waana
                inay salaad kasta marka waqtigeedu galo weysaysato oo tukato, salaad
                sunne ahna way ku tukan kartaa weysadaas, waxaa kaloo u bannaan inay
                kulmiso salaadaha duhurka iyo casarka sidoo kalena ay kulmiso maqribka
                iyo cishaha, Allaah wuxuu yiri:<br />
                (Alle ka cabsada inta aad kartaan).<br />
                Waxaa ku waajiba inay qalleyso salaadihii ay ka tagtay Allena u toobad
                keento subxaanahu wa tacaalaa, salaaddii ka tagtayna ay ka qoomamayso,
                go’aan adagna ay ku gaarto inaysan mar dambe u noqon doonin.<br />
                Allena wuxuu yiri:<br />
                (U toobadkeena (u noqda) xagga Allaah dhammaantiin mu’miniineey waad
                liibaanaysaane).<br />
                <strong>Salaad waqtigeed soo galay ayay caado heshay</strong><br />
                Su’aasha 45aad: Haddii ay haweentu caado hesho iyadoo salaad wakhtigeed
                soo galay, walise aan tukan miyay waajib ku tahay inay qallayso markay
                daahir noqoto, sidoo kalena haddii ay daahir noqoto iyadoo salaad
                waqtigeed la joogo?<br />
                Jawaab: Haweentu haddii ay caado hesho iyadoo salaad waqtigeed soo galay
                walise aan tukan waxaa ku waajiba inay salaaddaas qallayso markay daahir
                noqoto rasuulkuna wuxuu yiri:<br />
                (Ruuxii salaadda ragcad ku soo gaara salaaddaas wuu soo gaaray).<br />
                Sidaas darteed haddii ay haweentu waqtiga salaadda ka soo haleesho in
                ragcad laga tukado oo kale, kaddibna ay dhiig hesho inta aanay tukan
                waxaa ku waajiba inay qallayso markay daahir noqoto.<br />
                Tan labaad: Haddii ay caadadii ka daahir noqoto intaan salaadda
                waqtigeedu bixin waxaa ku waajiba inay salaaddaas qallayso (haddii
                salaaddaasi dhaafto), tusaale ahaan haddii ay daahir noqoto intaysan
                qorraxdu soo bixin wax yar oo inta ragcad laga tukado oo kale ah waxaa
                ku waajiba inay salaaddaas qallayso, sidoo kale haddii ay daahir noqoto
                habeenka kala barkiisa wax yar ka hor inta hal ragcad laga tukado oo
                kale, waxaa ku waajibaya inay qallayso salaaddii cishaha, haddiise ay
                daahir noqoto habeenka kala barkiisa kaddib kuma waajibayo inay cishihii
                qallayso, waxayna ka bilaabaysaa salaadda subax marka waqtigeeda la
                gaaro, Allaahna subxaanahu wa tacaalaa wuxuu yiri:<br />
                “Markii aad xasishaan salaadda ooga, waayo salaaddu mu’miniinta waxay ku
                tahay waajib waqtiyaysan (muddaysan).”<br />
                Qofna uma bannaana inuu salaadda waqtiga loo xadeeyey ka dib dhigo ama
                ka hor mariyo.
            </p>
            <p><strong>Haweenku ma tukan karaan salaad jamaaco ah?</strong><br />
                Su’aasha 46aad: Haweenku ma leeyihiin salaad jamaaco ah mise kali kali
                ayay u tukanayaan? Haddiise ay leeyihiin salaad jamaaco ah ma ii bannaan
                tahay in aan hablahayga la tukado salaadaha si ay u helaan ajarkii
                jamaacada?<br />
                Jawaab: Ragga waxaa ku waajiba inay salaadda jamaacada masaajidka soo
                xaadiraan, haweenka iyaga gurigooda inay ku tukadaan ayaa u khayr badan
                haddiise ay rabaan masaajidka iyo salaadda jamaacada waxaa haboon in aan
                loo diidin.<br />
                Haddii haweenku gurigooda joogaan jamaaco ahaan way u tukan karaan,
                haweenta tujinaysana safka ayay wax ka galaysaa oo horay usoo bixi
                mayso, jamaacadoodana kama helayaan fadligii jamaacada ragga oo
                kale.<br />
                Ninka uma bannaana inuu masaajidka iska daayo oo gurigiisa ku tujiyo
                haweenkiisa ama ehelkiisa, waayo ragga waxaa ku waajib ah inay
                masaajidka ku tukadaan salaadaha (shanta ah) ee la waajibiyey.</p>
            <p><strong>Haweenku ma adimi karaan, codkooduse cawro
                    miyaa?</strong><br />
                Su’aasha 47aad: Ma u bannaan tahay haweenku inay adimaan, hadalkooduse
                cawro miyaa?<br />
                Jawaab: Haweenku ma adimi karaan sida saxiixa ah salaadooduna addin iyo
                aqimaad midna ma leh, Bukhaari wuxuu wariyey xadiis saxiix ah oo laga
                wariyey Asmaa bintu Yaziid waxayna tiri: Nabigu wuxuu yiri:<br />
                (Haweenka (salaaddoodu) ma leh, addin iyo aqimaad).<br />
                Lamana sheegin waagii Nabiga iyo waqtigii khulafadaba haweeney addin loo
                dhiibay ama adintay.<br />
                Haweenka hadalkooda oo dhan cawro ma ahan, waagii Nabiga haweenku Nabiga
                ayay u soo ashtakoon jireen, waxayna wax ka weydiin jireen cilmiga
                sharciga ah, xilligii khulafada iyo madaxdii ka dambeysey sidoo kale
                ayay yeeli jireen, raggana way salaami jireen salaantana way ka qaadi
                jireen, arintaasna laguma qoonsan jirin.<br />
                Waxaanse bannaanayn inay ragga kula hadlaan hadal jilicsan oo is jajabin
                ku jirto si aan raggu ugu fitnoobin Allaahna wuxuu yiri:<br />
                (Haweenka Nabigow ma tihidiin sida haweenka kale haddaadse dhawrsataan
                hadalka ha jilcinina si aysan idiin hunguriyeyn ragga laabta ka jirran,
                oo hadal wanaagsan ku hadla)</p>
            <p><strong>Labiska maro kaa xaaraan ah salaadda ayaa kaaga
                    buraysa.</strong><br />
                Su’aasha 48aad: Haweeney ayaa waxay samaysatay maro ay salaadda kaliya
                ku tukato, maradaasina waxay ka mid tahay dharka ragga, haddaba ma u
                bannaan tahay inay ku tukato, mase soo galaysaaa isku shabihiddii
                ragga?<br />
                Jawaab: Haddii ay maradaasi tahay dharka ragga u gaarka ah waa ka
                xaaraan inay labisato ama salaad ku tukato, Nabigu wuu lacnaday haweenka
                ragga isu ekaysiiya iyo raga haweenka isu ekaysiiya, mana bannaana inay
                haweenku labistaan dharka ragga u gaarka ah ama raggu labisto dharka
                haweenka u gaarka ah.<br />
                Waxaa waajib ah in aan ogaanno waxa dharkaas lagu kala soocayo? Laguma
                kala soocayo dharka ragga iyo kan haweenka midab kaliya ee waxaa lagu
                soocaa midab iyo qaabka tolmada, haweenku way labisan karaan maro cad,
                haddii loo tolo habka dharkooda, haddiise ay caddaato marada haweentu
                xiratay inay ka mid tahay dharka ragga u gaarka ah, waa ka xaaraan
                salaadduna ugu ansixi mayso sida ay culimada qaarkood qabaan iyagoo
                shardi ka dhigay marada la isku asturayo inay noqoto mid sharciga ku
                bannaan.<br />
                Mas’aladaan culimadu way isku khilaafsan yihiin, culimada qaarkood waxay
                qabaan sida aan soo xusnayba inay maradu noqoto mid sharciga ku bannaan
                iyo qaar kale oo aan sidaas shardiyayn, qolada hore waxay soo
                daliilsadeen in asturidda cawradu tahay shardi ka mid ah shuruudaha
                salaadda ayna daruuri tahay waxa cawrada lagu asturayaa inay noqdaan wax
                uu Allaah oggol yahay, hadduusan oggolayna shardi ahaan ma noqonayaan
                wax cawro asturaya khilaafka ay la yimaadeen awgeed.<br />
                Qolada kale ee oranaysa way ku ansaxaysaa salaaddu iyadoo qofkaasi
                dambaabay waxay yiraahdeen maradu jirka way asturaysaa dambiguna waa
                baab kale oo ka baxsan salaadda, xaaladdu si kastaba ha noqotee qofka ku
                tukanaya maro ka xaaraan ah salaaddiisu waxay halis u tahay in aan laga
                aqbalin.</p>
            <p><strong>Haweenku rag ma tujin karaan?</strong><br />
                Su’aasha 49aad: Waxaan dhigtaa kulliyadda shareecada ninkaygana waa
                jaahil waana ka badiyaa diinta ee ma ii bannaan tahay in aan salaadda
                tujiyo oo imaam u noqdo?<br />
                Jawaab: Uma bannaana haweeney inay rag tujiso waana isku mid inuu yahay
                ninkeedii ama wiilkeeddii ama aabaheed. Nabiguna wuxuu yiri:<br />
                (Ma liibaanayaan qoom haween taladooda u dhiibtay).<br />
                Mana tujinayso xataa haddii ay Qur’aanka ka badiso in kastoo Nabigu
                yiri:<br />
                (Dadka waxaa tujinaya kan u Qur’aan badiya), haddana haweenku markay rag
                la joogaan ma soo galayaan xukunkaan, Allena wuxuu yiri:<br />
                (Kuwa xaqa rumeeyow yuuna yasin ragna rag kale waxay u dhowdahay inuu ka
                khayr badan yahaye, haweenna yaysan yasin haween waxay u dhow yihiin
                inay ka khayr badan yihiine). Allaah subxaanahu wa tacaalaa dadka wuxuu
                u qaybiyey laba qaybood oo kala ah rag iyo dumar sida aayadda kor ku
                xusan tilmaamayso, sidaas awgeed haweenku ma soo galayaan markii ay rag
                la joogaan xaddiiska Nabiga ee ah: (Dadka waxaa tujinaya kan u Qur’aan
                badiya).</p>
            <p><strong>Ma qallaynaysid salaaddii hore</strong><br />
                Su’aasha 50aad: Waxaan ahaan jirey taariku-salaad kaddibna Alle ayaa igu
                galladaystay hanuun waxaan noqday mid ku dadaala gudashada salaadaha,
                su’aashayduna waxay tahay; Waajib miyay igu tahay in aan qalleeyo
                salaadihii aan ka tegey sannadihii la soo dhaafay?<br />
                Jawaab: Haddii uu qofku ka tago salaadda muddo dhan sannado, kaddibna
                toobad keeno salaadahana ilaaliyo kuna dadaalo gudashadooda, kuma
                waajibayso inuu soo qalleeyo salaadihii uu horay uga tagey.<br />
                Haddii shardi laga dhigi lahaa inay soo qalleeyaan salaadihii hore
                arintaasi dad badan ayay toobadda ka hor istaagi lahayd waxaase qofka la
                farayaa inuu salaadaha ilaaliyo mustaqbalka, isla markaana badiyo
                sunnooyinka, samafalidda iyo khayrka, Allena uu ka cabsado.</p>
            <p><strong>Sujuudda Qiraa’ada xaalad kasta way ku bannaan
                    tahay.</strong><br />
                Su’aasha 51aad: Xaqiiqo miyaa inuusan gaalku qof muslim ah ilayn karin?
                Markii aan akhriyo aayad sujuudi ku jirto ma waxaan sujuudayaa anigoo
                sidayda ah oo madaxa iyo jirku ii asturnayn?<br />
                Jawaab: Arintaasi xaqiiq ma ahan oo gaalku dadka kale ayuu la mid yahay,
                ishuna waa xaq.<br />
                Xaalad kasta oo aad ku sugan tahay sujuudaas waad sujuudi kartaa xataa
                haddii madaxu kuu bannaan yahay, sida raajixa ahna sujuudaasi salaadda
                la xukun ma ahan.</p>
            <p><strong>Waswaaska iyo shakiga</strong><br />
                Su’aasha 52aad: In badan ayaan ku shakiyaa tirada ragcadaha aan tukaday
                Qur’aanka kor baan u akhriyaa si aan u xusuusto waxaan akhrinayo
                sidaasoo ay tahay shakigu igama tago, markii aan salaadda dhameeyo
                waxaan is oranayaa waxaad ka tagtay ragcad ama sujuud ama ataxiyaad,
                waxaan ku dadaalaa in aanan salaadda dhexdeeda ku shakiyin, waxna kama
                faa’iido, waxaan idinka rajaynayaa in aad ii bayaanisaan sida aan
                yeelayo, tan kale haddii xaaladdu sida aan sheegay tahay igu waajib
                miyaa in aan salaaddaas ku celiyo? Mase jirtaa duco aan ku ducaysto
                markaan salaadda bilaabayo oo shakiga iga saarta?<br />
                Jawaab: Waxaa waajib ah in aad waswaaska la dagaashid oo aad ka
                digtoonaatid isla markaasna badisid cawdu billaysiga Allena wuxuu
                yiri:<br />
                (Waxaad dhahdaa (Nabiyow) waxaan ka magangalay Eebbaha dadka barbaariya.
                Ee dadka xukuma. Ee ah Ilaaha dadka. Sharka midka wax waswaasiya ee
                isqarinta badan (ayaan kaa magangalay). Ee waswaasiya laabta (Qalbiga)
                dadka. (Kuwaas wax waswaasiya) oo ah Jinni iyo Insiba).<br />
                Wuxuu kale oo Alle yiri:<br />
                (Hadduu ku waswaasiyo shaydaan xaggiisa waswaasiye ka magangal Allaah
                isagaa wax maqla waxna oge).</p>
            <p>Marka aad weysaysato ama salaadda tukato haddii aad shakidid markaas
                shakigu wax ka soo qaad ma leh waxaadna u qaadanaysaa in weysadu ama
                salaadda saxan tahay, haddiise adigoo salaadda ku jira aad shakidid in
                aad saddex rakcadood tukatay iyo in aad afar tukatay, waxaad ka soo
                qaadaysaa in aad saddex tukatay, salaaddana waad dhammaystiraysaa,
                kaddibna labo sujuudood ayaad sujuudaysaa inta aadan salaamo naqsan,
                sababtoo ah Nabigu wuxuu amray in uu sidaas oo kale sameeyo qofkii
                arrintaas oo kale ay ku dhacdo, Alaahna waxaan weydiisanaynaa inuu naga
                badbaadiyo shayaadiinta.</p>
            <p><strong>Gambaleelka guriga ayaa la yeeriyey anigoo salaad ku
                    jira.</strong><br />
                Su’aasha 53aad: Haddii anigoo salaad ku jira gambaleelka albaabka la
                yeeriyo gurigana qof kale joogin maxaa ila gudboon in aan sameeyo?<br />
                Jawaab: Haddii salaaddu sunne tahay arintu waa waasic waana ka bixi
                kartaa salaadda sida adiga oo garanaya dadka albaabka garaacaya oo kale.
                Haddiise ay salaaddu waajib tahay ma bannaana in lagu degdego, haddii
                aysan jirin arrin muhim ah oo laga cabsanayo inay ku dhaafto, haddii ay
                suurta gal tahayna waxaa qofka albaabka garaacaya lagu baraarujin karaa
                subxaanalaysi gaar ahaan ragga, haweenkuna sacabbada ay isla dhacaan, si
                qofka albaabka garaacaya u ogaado in qofka guriga ku jiraa salaad ku
                mashquulsan yahay intaas baana ku filan, sidii uu rasuulku yiri:</p>
            <p>Haddiise qofka albaabka garaacaya aanu maqlayn baraarujintaas waxna
                uusan ka faa’iidayn dhib ma lahan in salaadda sunnada ah looga baxo
                arrintaas darteed, salaadda waajibka ahna haddii laga cabsanayo in qofka
                albaabka garaacaya arrin culus hayso (haddii albaabku u dhow yahay
                dhanka qibladana jiro wax yar ayaad horay u baxaysaa albaabka furaysaa
                sidii Nabigu yeelay mar ay Caa’isha Allaah haka raali noqdee albaabka
                soo garaacday isagoo salaad ku jira), dhib ma lahan in laga baxo
                salaadda oo laga furo albaabka kaddibna salaaddii la soo bilaabo.</p>
            <p><strong>Dhib kuma sugna in Salaatu Laylka Qur’aanka kitaabka laga
                    akhriyo</strong><br />
                Su’aasha 54aad: Qur’aanka in yar ayaan ka xafidsanahay waxaan jeclahay
                in aan salaatulaylka Qur’aanka ku khatimo, ma ii bannaan tahay in aan
                kitaabka ka akhriyo Qur’aanka markaan tukanayo?<br />
                Jawaab: Dhib kuma sugna arrintaas Bukhaarina wuxuu kitaabkiisa saxiixa
                ah tacliiq ahaan ugu wariyey in Caa’isha Allaah ha ka raali noqdee
                mawlaheedii ay xoraysay oo la oran jirey Dakwaan uu Ramadaanta tujin
                jirey isagoo Qur’aanka ka akhrinaya musxafka, sidaas ayayna qabaan ahlu
                cilmiga badankoodu dadka diidaya ma haystaan xujo fiican oo la cuskan
                karo, sababtoo ah dadku Qur’aanka ma wada xafidsana aad baana loogu
                baahan yahay in Qur’aanka kitaabka laga akhriyo haddii salaad la
                tukanayo iyo haddii kaleba, gaar ahaan salaatulaylka iyo taraawiixda iyo
                tahajudka Ramadaanta dadka aan Qur’aanka xafidsanayn.</p>
            <p><strong>Inta ugu yar iyo inta ugu badan ee tasbiixda la akhriyo
                    rukuucda iyo sujuudda</strong><br />
                Su’aasha 55aad: Maxay tahay tirada ugu yar iyo tan ugu badan ee la
                akhriyo tasbiixda rukuucda iyo sujuudda?<br />
                Jawaab: Rukuucda waxaa la akhriyaa [سبحان رب العظيم وبحمده ] sujuuddana
                [سبحان رب الأعلى وبحمده ] waxaana ugu yar inta la oranayo middiiba 3
                jeer waxaana ugu badan imaamku inuu yiraahdo 10 jeer, laakiin qofku
                haddii uu hal mar yiraahdo waajibku waa ka dhacayaa, waxaana sunno ah
                tasbiixda kaddib in Allaah la amaano marka la rukuucsan yahay, sujuudana
                waxaa la badinayaa ducada.</p>
            <p><strong>Xukunka Sujuudda Qur’aanka</strong><br />
                Su’aasha 56aad: Miyay igu waaajib tahay in aan sujuudo haddii aan
                akhriyo aayad ay ku jirto sujuud?<br />
                Jawaab: Sujuudda Qur’aanka akhrintiisa ku timaada waa sunno la adkeeyey
                oo aysan haboonayn in laga tago, haddii qofku soo maro aayad sujuudi ku
                jiro waa inuu ku sujuudo, haddii uu Qur’aanka kitaab ka akhrinayo ama uu
                kor ka akhrinayo ama uu salaad iyo qayrkeed ku akhrinayo kuligood waa
                isku mid, waajibse ma ahan haddii uu ka tagana kuma dambaabayo, waayo
                waxaa ka sugnaatay amiirkii mu’miniinta Cumar bin Khadaab inuu akhriyey
                Aayad sujuudi ku jirta suuradda Al-Naxal isagoo khudbad jimce akhrinaya
                oo uu inta soo degtay sujuuday, jimcadii xigtayna uu akhriyey isla
                aayaddii isagoon ku sujuudin, kaddibna uu yiri: Alle naguma waajibin
                sujuudda (Macnaha sujuudda Qur’aan akhriska ku timaada) in aan annagu
                doonno mooyaane, wuxuuna hadalkaas ka yiri saxaabadii Nabiga hortooda
                waxaana dhacay in Zeyd bin Thaabit uu Nabiga ku dul akhriyey suuradda
                Al-Najmi mana ku sujuudin, hadday waajib tahayna wuxuu fari laha inuu ku
                sujuudo, sidaas darteed sujuuddaasi waa sunno la adkeeyey oo aysan
                haboonayn in laga tago, xataa haddii ay tahay waqtiyada la diiday
                salaadda, sida salaadda subax iyo tan casar gadaashooda, sababtoo ah
                sujuuddani sabab ayay ku timid, waxaa taas iyana la mid ah salaadaha
                sababta Ieh oo dhan waana la tukanayaa xataa waqtiyada salaadda la
                diiday, waxaana salaadahaas ka mid ah; taxiyatul masjidka iyo sujuudda
                ku timaadda Qur’aan akhrinta iwm.</p>
            <p><strong>Salaadda oo hurdo awgeed looga dib dhaco</strong><br />
                Su’aasha 57aad: Anigu waxaan ahay gabar in badan ayayna salaadda maqrib
                hurdo awgeed iiga tagtaa, waxaan qalleeyaa subixii ama waqti dambe,
                haddaba arrintaas xukunkeedu sidee noqonayaa?<br />
                Jawaab: Arrintaas xukunkeedu waa in aysan qofna u bannaanayn inuu
                salaadda fududaysto ilaa waqtigeedu ka baxayo, haddii uu qofku hurdo,
                qof kale ayuu kala dardaarmi karaa inuu toosiyo si uu u tukado waana
                lama huraan arrintaasi, suurta galna ma ahan in salaadda maqribka ama
                cishaha la tukan ilaa subaxa laga gaarayo balse waxaa waajib ah in aad
                salaadda waqtigeeda ku tukatid, gabadhaasna waxaa laga doonayaa inay
                ehelkeda ku booriso inay toosiyaan.<br />
                Haddii ay dhacdo arrin kadiso ah ama arrin aan caadi ahayn oo hur badani
                hayso salaaddii maqribna ay tukatay ayna ka cabsato haddii seexato
                iyadoo aan cishaha tukan inay hurdo ka qaalib noqoto oo ay subax ka hor
                soo toosi weydo, xaaladdaas oo kale dhib ma lahan inay cishaha iyo
                maqribka wada tukato si aysan salaadda cishuhu u dhaafin waqtigeeda,
                arrintaasna ma dhacdo in xaalad aan caadi ahayn jirto mooyaane, si
                iyadoo soo jeedda habayno, ama ay xanuunsan tahay iwm.</p>
            <p><strong>Xanuunka foosha iyo salaadda</strong><br />
                Su’aasha 58aad: Ma ii bannaan tahay in aan tukado anigoo dareemaya fool
                (xanuun dhalmada)?<br />
                Jawaab: Haweentu way tukanaysaa markii ay daahir ka tahay dhiigga
                caadada iyo kan dhalmada, haddiise dhiig ka yimaado maalin iyo wax la
                mid intaysan dhalin ka hor dhiiggaasi wuxuu la xiriiraa kii dhalmada
                kumana tukanayso.<br />
                Haddii aysan dhiig isku arag way tukanaysaa xataaa iyadoo xanuun
                dhalmadu hayo, sida uu qofka xanuunsanba u tukado isagoo xanuun
                dareemaya, salaadduna kama dhacayso inta uu qofka caqligiisu taam
                yahay.</p>
            <p><strong>Goynta salaadda</strong><br />
                Su’aasha 59aad: Haddii aan is hilmaamo oo ku tukado maro nijaaso ah
                kaddibna aan xusuusto anigoo salaadda ku dhex jira, miyay ii bannaan
                tahay inaan salaadda gooyo, oo marada iska beddelo? Maxayse yihiin
                xaaladaha salaadda la goyn karo?</p>
            <p>Jawaab: Ruuxii tukada isagoo og inay maradiisu nijaaso leedahay
                salaadiisu way burtay, haddiise uu tukado isagoo najaaso leh aanse isku
                ogayn salaaddiisu way ansaxaysaa, mana soo celinayo, haddiise uu ogaado
                isagoo salaadda ku dhex jira nijaasaduna ay tahay mid uu si dhakhso leh
                isaga suulin karo wuu iska suulinayaa nijaasada, salaaddiisana wuu
                dhammaystiranayaa,<br />
                Waxaana dhacday in Jibriil u yimid Nabiga oo salaad ku jira una sheegay
                in kabihiisu najaaso leeyihiin, Nabiguna uu kabihii iska bixiyey,
                salaaddiina aysan ka burin (oo dhammaystiray), waxaana taas la mid ah
                haddii aad najaaso ku aragtid cimaamadda iwm oo dharka la iska tuuri
                karo ah, haddiise uu u baahdo inuu iska siibo khamiiska ama surweelka oo
                iyagu hawl u baahan waqtina qaadanaya, salaaddu way kala go’aysaa (waana
                inuu soo bilaabo mar kale), sidoo kale salaaddu way buraysaa hadduu
                ogaado isagoo tukanaya in aanu weeso qabin ama weysadu ka burto ama uu
                la yimaado qosol iwm.</p>
            <p><strong>Sahwiga salaadda</strong><br />
                Su’aasha 60aad: Waxaan tukaday salaad Duhur, markaan salaaddii ka baxay
                ayaan ogaaday in aan saddex rakacadood tukaday, haddaba ragcadda dhimman
                miyaan tukanayaa oo sujuuddii sahwiga la imaanayaa mise salaadda oo dhan
                baan ku celinayaa?</p>
            <p>Jawaab: Haddii qofka tukanayaa ka tago ragcad ama wax ka badan oo
                salaaddiisa ka mid ah waqti yar kaddibna uu xusuusto sida shan daqiiqo
                oo kale isagoo jooga halkii uu ku tukaday wuxuu dhammaystirayaa
                salaaddiisa intii u dhimanayd kaddibna wuu salaama naqsanayaa, markuu
                salaamo naqsado kaddib ayuu haddana laba jeer sujuudayaa (sujuuddii
                sahwiga) kaddibna wuu salaama naqsanayaa.<br />
                Haddii uu xusuusto rakcadda uu ka tagey nus-saac iyo wax la mid ah
                kaddib ama uu xusuusto isagoo ka tagey meeshuu ku tukaday, salaadda wuu
                ku celinayaa dhammaanteed intii horena waxba laga soo qaadi mayo
                maadaama rakcadihii salaaddu aysan xiriir ahayn.</p>
            <p><strong>Salaad la tukaday xijaab la’aan</strong><br />
                Su’aasha 61aad: Waxaa dhacda marmarka qaarkood inay duruufi igu khasabto
                in aan tukado anigoon xijaabnayn ama aan si sharciga waafaqsan u
                xijaabnayn, oo timahayga qaar ka muuqdo ama ay dhudhumadu i muuqdaan,
                haddaba sidee arrintaas xukunkeedu noqonayaa?<br />
                Jawaab: Marka ugu horraysa waxaa haboon in la ogaado inuu xijaabku
                haweenka waajib ku yahay oo aysan haboonayn inay ka tagaan ama ay
                fudadaystaan, haddiise salaad waqtigeed soo galo iyadoon xijaabnayn ama
                aan si fiican u asturnayn markaas arrinteeda waa la kala qaadayaa.</p>
            <ol type="1">
                <li>Haddii ay weydo waxay ku xijaabato ama duruuftu u saamixi weydo inay
                    si fiican isu asturto sideeda ayay ku tukanaysaa salaaddeeduna waa
                    ansaxaysaa kumana danbaabayso Allaaha wuxu yiri: (Allaah ruuxna kuma
                    kalifo waxaanu awoodin). Aayad kalena wuxuu ku yiri: (Alle ka cabsada
                    intaad kartaan)</li>
                <li>Haddii ay la xijaaban wayday oo ay isla asturi weydey hawo raacid
                    iyo ku dayasho caadooyin kale iwm, oo jirkeeda aan xijaabneyn ku eg
                    yahay wajiga iyo calaacalaha meeshana ay joogaan rag ajnabi ka ah way
                    dambaabaysaa salaadeeduse way ansaxaysaa. Haddii jirka aan asturneyn uu
                    yahay gacmaha iyo kubabka ama dhudhumada lugaha iyo timaha iwm salad
                    inay tukato uma bannaana, haddii ay sidaas ku tukatana salaaddeedu waa
                    baadil, waxayna dambaabeysaa labo jeer oo kala ah: astur la’aanta
                    jirkeeda iyo salaadda ay gashay iyadoo xaaladdaas ku sugan.</li>
            </ol>
            <p><strong>Salaadda masjidka</strong><br />
                Su’aasha 62aad Haddii ay gabadha muslimadda ah u xijaabato si sharciga
                waafaqsan, ayna jirkeeda oo dhan asturto waxaan ka ahayn wajiga iyo
                calaacalaha, ayna doonayso in ay salaadaha oo idil masjidka ku tukato ma
                u bannaan tahay arintaasi, mise waa inay ninkeeda markasta masjidka u
                raacdo?<br />
                Jawaab: Dhib kuma sugna in ay haweentu masaajidka ku tukato haddii ay si
                sharciga waafaqsan u xijaaban tahay oo ay wajigeeda iyo gacmaheedaba
                qariso isla markaana aysan is carfin marka ay baxayso rasuulkuna wuxuu
                yiri:<br />
                (Haweenku ha u diidina masaajidda Ilaahay) isla xaddiiskaas
                dhaammaadkiisa rasuulku wuxuu yiri: (Guryahoodaana u khayr badan).</p>
            <p><strong>Qur’aanka salaadda lagu tukado kor ma u qaadayaan
                    haweenku?</strong><br />
                Su’aasha 63aad: Waa maxay xukunka inay haweenku salaadda u aqimaan, iyo
                inay Qur’aanka kor u akhriyaan markay salaadda tukanayaan iyo inay
                gacmaha kor u qaadaan markay takbiirsanayaan?<br />
                Jawaab: Asal ahaan wixii u sugnaaday ragga oo axkaam ah haweenkana waa u
                sugnaaday wixii loo helo daliil qaacidadaas khilaafsan mooyaane, wax
                kasta oo salaadda ku saabsan oo ragga u sugnaaday haweenkana waa u sugan
                yihiin, wixii daliil kala saaraya loo helo mooyaane, waxaana ka mid ah
                waxay ku kala duwan yihiin akhriska salaadda oo haweenku kor ugu
                dhawaaaqi mayaan salaadaha jahriga ah ee akhriskooda kor loo qaado,
                haddiise ay gurigeeda ku tukanayso rag maqlayaana jirin markaas dhib
                kuma sugna inay kor u qaaddo Qur’aanka ay salaadda ku tukanayso, gacmo
                kor u qaaditaanka dumarku ragga ayay kala mid yihiin.</p>
            <p><strong>Nin aan tukan sidee loola joogayaa</strong><br />
                Su’aasha 64aad: Haddii haweentu tukato ninkeeduna aanu tukan miyay
                sidaas kula joogaysaa?<br />
                Jawaab: Haddii haweenta la qabo ninkeedu aanu tukan, oo la xaqiijiyo in
                uusan ku tukan masaajidka iyo guriga midna, way ka fasakhmaysaa xaasna
                uma noqon karto umana bannaana inuu naagaysto, sababtoo ah ajnabi ayay
                ka noqotay waxaana waajib ah inay reerkoodii aaddo oo ay falankeeda
                gasho sidii ay uga madax bannaanaan lahayd ninkaas isaga ah ee gaaloobay
                islaamnimadiisi kaddib, waxaan ka rajaynayaa haweenka inay hadalkaygan
                qaataan, waxaan oranayaa: Haweeney kasta oo ninkeedu aanu tukan uma
                bannaana inay la joogto qaddar yar oo il biriqsi dhan, haddii ay caruur
                u haysana caruurtu iyaday raacaysaa oo isagu xaq kuma laha tarbiyadooda,
                waayo gaal xanaanayn kuma lahan muslim, haddiise Allaah soo hanuuniyo oo
                uu tukado markaas way u noqonaysaa haddii aysan ciddadii dhammaan,
                haddiise ciddadu dhammaato intuusan salaaddii ku soo noqon go’aan ayay
                ka gaari kartaa, culimada badankeedu waxay qabaan ninka murtadka ah ee
                diinta ka baxay xaaskiisu haddii ay ciddadu u dhammaato isagoo aan wali
                diinta u soo laaban inaysan ku noqonayn nikaax cusub inay sameeyaan
                ma’ahee.</p>
            <p><strong>Asturidda cagaha iyo cumaacumaha marka salaadda la
                    tukanayo.</strong><br />
                Su’aasha 65aad: Muxuu yahay xukunka asturidda cumaacumaha gacanta iyo
                cagaha, marka salaadda lagu jiro? Waajib miyay ku tahay inay haweentu
                qariso, mase bannayn kartaa gaar ahaan haddii aysan dad ajaanib ahi la
                joogin ama ay haween la tukanayso?<br />
                Jawaab: Waxaa sunno ah in wajiga la baneeyo marka salaad la tukanayo
                haddii aysan arkayn dad ajaanib ka ah, laakiin cagaha in la qariyo ayaa
                waajib ah, sida ay qabaan jamhuurka culimadu, waxaa jirta in culimada
                qaarkood ay baneeyaan in aan la qarin cagaha, waxaase waajib ah in la
                asturo sida ay qabaan jamhuurka ahlu cilmigu.<br />
                Abu Daawuud wuxuu Umu-Salama Alle ha ka raalli noqdee ka wariyey in la
                weydiiyey haweeney ku tukanaysa cambuur ayna ku tiri:<br />
                (Dhib ma lahan haddii cagaheeda hoose uu qarinayo) waxaana dhowrsanaantu
                ku jirtaa in la qariyo sidaas ayaana wanaagsan dhan kastaba, ahlu
                cilmiga qaarkood waxay qabaan in la asturo inay mudnaanta leedahay.</p>
            <p><strong>Kee dambi badan taariku salaadka iyo saaniga</strong><br />
                Su’aasha 66aad: Ilaahay wuxuu naga xaaraan-tinimeeyey in aan salaadda ka
                tagno iyo in aan sinaysano, haddaba kee ayaa labadooda dambi
                badan?<br />
                Jawaab: Salaadda ka tagiddeeda ayaa ka dambi badan sinada, waayo qofka
                salaada ka taga gaalnimo cad ayuu la yimid oo diinta wuu ka baxay,
                laakiin sinadu waxay ka mid tahay dambiyada waaweyn qofkuna kuma
                gaaloobayo haddii uusan xalaalaysan, waxaana waajib ah in lagu qaado
                xugunkii sharciga ahaa ee qofka sinaysta ciqaabtiisa ahayd haddii
                arintiisa la soo gaarsiiyo maamulka ka jira halka uu jooga.</p>
            <p><strong>Nin xaaskiisa salaadda kala quustay.</strong><br />
                Su’aasha 67aad: Maxaa la gudboon ninku haddii uu xaaskiisa ku
                baraarujiyo inay tukato salaadda oo ay tukan weydo?</p>
            <p>Jawaab: Xaaskiisu haddii aysan tukanayn diinta way ka baxday wayna
                gaaloowday mana bannaana inay sidaas kula joogto waxaana ku waajiba inuu
                waaniyo oo ku boorriyo inay Allaah ka cabsato, waayo ruuxa aan tukan waa
                gaaloobay diinna malahan waxaana u daliila kitaabka Allaah iyo sunnada
                Nabiga iyo qowlka saxaabada iyo caqliga wanaagsan, Qur’aanka waxaan
                daliil u soo qaadan karnaa Allaah markii uu mushrikiinta ka hadlayey oo
                uu yiri:<br />
                (Haddii ay toobad keenaan oo Salaadda oogaan Sakadana bixiyaan waa
                walaalihiinna diinta).<br />
                Aayadda waxaan ka fahmaynaa sida la faray haddii aysan yeelin inaysan
                walaalnimo naga dhexayn, Nabiguna wuxuu yiri:<br />
                (Qofka iyo gaalnimada iyo shirkiga waxaa u dhexeeya salaadda ka
                tegiddeeda).<br />
                Xaddiiskii Burayda ayaa isna sidoo kale xusay wuxuuna ahaa:<br />
                (Annaga iyo gaalada waxaa noo dhexeeya salaadda, ruuxii ka tagaana waa
                gaaloobay).<br />
                Cumar bin Khaddaab waxaa laga wariyey inuu yiri: (Ruuxa aan tukani
                Islaamka waxba kuma lahan).<br />
                Cabdulaahi bin Shaqiiq wuxuu yiri: Asxaabtii Nabigu uma aanay arkayn
                camal ka tegiddiisu gaalnimo tahay salaadda ma ahee.<br />
                Haddii aan maskax caafimaad qabta wax ku eegno waxaa arrin la is
                weydiiyo ah ruux ay qalbigiisa ku jirto in yar oo iimaan ah oo garanaya
                salaadda weynaanteeda iyo sida uu Allaah u qaddariyo inuu ku dhiirado ka
                tegiddeeda? Waa arrin aan suurta gal ahayn.</p>
            <p>Haddaba markii ay inoo caddaatay ruuxa salaadda ka tagey
                gaalnimadiisa waxaa ka ratibmaysa axkaam, waana sidan:</p>
            <ol type="1">
                <li>Ma bannaana in loo guuriyo isagoo aan tukan, haddii loo guuriyana ma
                    ansaxayo nikaaxaasu xalaalna uma ahan Alaahna wuxuu yiri: (Haddii aad
                    ogaataan inay xaqa dhabnimo u rumeeyeen ha u celinina gaalada, maxaa
                    yeelay xalaal isuma ahan).</li>
                <li>Ruuxa aan tukan wuxuu gawraco lama cunayo, waana xaaraan, waxaana ka
                    wanaagsan wixii ay gawracaan Yahuudda iyo Kiristaanku.</li>
                <li>Uma bannaana inuu Makka iyo xudduudeeda galo, Allaahna wuxuu yiri:
                    (Kuwa xaqa rumeeyoow mushrikiintu (gaalada) waa nijaaso ee yaanay u soo
                    dhawaan masjidka xurmaysan sannadkaan kaddib).</li>
                <li>Haddii uu dhinto qof ay is xigaan dhalasho ahaan ma dhaxlayo ruux
                    aan tukan, matalan wiil iyo aabihiis haddii aanu wiilku tukan ma
                    dhaxlayo aabihiis rasuulkuna wuxuu yiri: (Muslim iyo gaal midkoodna kan
                    kale ma dhaxlo).</li>
                <li>Haddii uu dhinto la mayri mayo lamana kafnayo lagumana tukanayo,
                    qubuuraha muslimiintana lagu aasi mayo, haddaba sidee loo galayaa? Waxaa
                    la geynayaa bannaanka oo inta god loo qodo lagu duugayaa, waayo xurmayn
                    malahan, sidaas darteed ma bannaana qof aan tukan haddii uu geeriyoodo
                    in muslimiinta loo keeno si ay ugu tukadaan jinaaso.</li>
                <li>Maalinta qiyaamaha waxaa lala soo faylinayaa madaxdii gaalada
                    Fircoon, Haamaan, Qaaruun iyo Ubaya bin Khalaf, jannadana geli mayo mana
                    u bannaana in loo duceeyo oo Allaah dambi dhaaf loo weydiiyo sababtoo ah
                    ma uu mutaysan waana arrin aad halis u ah, maantana waxaad arkaysaa qaar
                    dadka ka mid ah oo ay guriga kula nool yihiin dad aan tukan arrintaasina
                    ma bannaana Allaahna waxaan weydiisanaynaa badbaado.</li>
            </ol>
            <p><strong>Kee la hor marinayaa lawyaha iyo calaacalaha marka la
                    sujuudayo</strong><br />
                Su’aasha 68aad: Marka la sujuudayo keebaa sax ah in la hor mariyo
                gacmaha ama jilbaha?<br />
                Jawaab: Sida saxiixa ah waxaa la hor dhigayaa jilbaha kaddibna gacmaha
                kaddibna wajiga sida uu xusay xaddiiskii uu Nabiga ka wariyey Waa’il iyo
                axaaddiista kale oo la macnaha ah<br />
                <strong>Salaadda la tukado witriga gadaashiis</strong><br />
                Su’aasha 69aad: Haddii aan witriga tukado habeenka qaybtiisa hore
                kaddibna aan soo tooso habaynka qaybtiisa dambe, sidee u
                tukanayaa?<br />
                Jawaab: Haddii aad witriga tukatid habeenka qaybtiisa hore kaddibna
                Allaah kuu fududeeyo in aad salaatu layl u soo kacdid habeenka
                aakhirkiisa, waxaad tukanaysaa wixii Allaah kuu fududeeyo oo salaad ah
                adigoo u tukanaysid labo labo ragco oo aan witri lahayn (waayo witrigii
                horay ayaad u soo tukatay). [Waxaa sidaas qaba Xambaliyada laakiin
                Imaamu Shaafici wuxuu qabaa haddii aad soo toostid gelinka dambe adigoo
                horay witrigii u tukaday waxaad tukanaysaa hal ragco oo aad shafci uga
                dhigaysid witrigii hore kaddibna wixii kuu fududaada ayaad tukanaysaa.]
                Nabigu wuxuu yiri: (Hal habeen labo witri ma leh).<br />
                Caa’ishana Allaah ha ka raalli noqdee waxaa laga wariyey inay tiri:
                Xigmadda arrintaas ku jirta Allaah ayaa og waxaase laga yaabaa in
                ummadda la tusayey in salaad la tukan karo witriga gadaashiis. [Ibnu
                Baaz 61]
            </p>
            <p>Cutubka Shanaad – Jinaasada</p>
            <p><strong>JINAASADA</strong><br />
                Salaadda jinaasada iyo haweenka<br />
                Dhib ma leh ninku inuu xaaskiisa mayro<br />
                Haweenka wuu bud dhigi karaa nimaan maxram u ahayn<br />
                Waxa anfacaya maydka marka uu dhinto kaddib<br />
                Xukunka baroordiiqda<br />
                Oohinta loo ooyo qofka dhintay<br />
                Dhabanada oo la iska tumo iyo dharka oo la iska jeex jeexo marka musiibo
                timaaddo<br />
                Haweenku qubuuraha ma booqan karaan?</p>
            <p>JINAASADA<br />
                <strong>Salaadda jinaasada iyo haweenka</strong><br />
                Su’aasha 70aad: Waxaa dhacay in masjidka xaramka iyadoo la joogo lagu
                dhawaaqo salaad jinaaso ah haddaba ma u bannaan tahay habluhu inay
                salaaddaas wax ka tukadaan?<br />
                Jawaab: Haweenku ragga ayay kala mid yihiin tukashada jinaasada, wax
                daliil ah oo haweenka u diidayana lama hayo waxayna ka helaysaa ajarka
                ninku ka helayo oo kale. Ragga taariikhda islaamka wax ka qoraa waxay
                sheegeen waagii Nabiga inay haweenku salaaddaas tukan jireen oo ay ragga
                gadaashiisa safan jireen, sidaas darteed dhib kuma sugna, waana arrin
                loo baahan yahay haddii jinaaso la keeno qofkii dumar ah ee markaas
                joogta inay wax ka tukato salaaddaas.<br />
                [Ibnu Cutheymiin 57]
            </p>
            <p><strong>Dhib ma leh ninku inuu xaaskiisa mayro</strong><br />
                Su’aasha 71aad: Waxaan dadka caamada ah ka maqalnaa in badan ninka inay
                ka xaaraan tahay inuu eego xaaskiisa marka ay geeriyooto, marka iilka la
                dhigayana aanu soo geli karin qabriga gudihiisa si uu u bud dhigo,
                haddaba arintaasi sax miyaa? Nooga jawaaba Allaah ha idin
                barakeeyee?<br />
                Jawaab: Daliilka sharciga ah wuxuu tusinayaa in aan dhib ku sugnayn inay
                haweentu ninkeeda mayrto oo ay jirkiisa eegto, ninkuna sidoo kale wuu
                mayri karaa xaaskiisa wuuna eegi karaa, Asmaa binti Cumays Allaah ha ka
                raalli noqdee waxay mayrtay ninkeedii Abubakar As-Siddiiq Allaah ha ka
                raalli noqdee, sidoo kale Faadumo Allaah ha ka raalli noqdee waxay ka
                dardaarantay in uu mayro Cali oo ninkeedii ahaa Allaah dhammaantood ha
                ka raalli noqdo.<br />
                [Ibnu Baaz 76]</p>
            <p><strong>Haweenka wuu bud dhigi karaa nimaan maxram u
                    ahayn</strong><br />
                Su’aasha 72aad: Waxaan ahay nin lug go’an xaaskaygii ayaa muddo
                xanuunsanayd kaddibna isbitaal ayay ku dhimatay, markii la aasayey waxaa
                bud dhigay rag ajaanib ka ah, aniguna waan la joogey oo ma aanan awoodin
                in aan bud dhigo lugta i go’an awgeed, arintaasna waan ka wal
                walsanahay, sidee ayuu arrintaas xukunkeedu noqonayaa?<br />
                Jawaab: Dhib malahan haweenka inuu bud dhigo nin aan maxram u ahayn,
                maxramkuna wuxuu khuseeyaa haweenku markay safar gelayaan iwm.<br />
                [Ibnu Baaz 1-366]</p>
            <p><strong>Waxa anfacaya maydka marka uu dhinto kaddib</strong><br />
                Su’aasha 73aad: Nin ayaa markuu dhintay xaaskiisa u dardaarmay inaysan
                waxba u sadaqayn, Qur’aanna loo akhrin, wuxuuna sheegtay Qur’aan in ku
                filan inay laabtiisa ku jirto, haweentiisuna kuma aanay ogayn inuu
                Qur’aanka xifdiyo, haddaba maku saxan yahay dardaarankaas? Waxay
                haweentiisu doonaysaa inay wax u hadiyayso ee ma u bannaan tahay?<br />
                Jawaab: Dardaarankaas waa la oofinayaa waayo waxaa bidco ah in la
                kiraysto dad maydka Qur’aan u akhriya oo u hibeeya, ummaddaan
                horraankeedii qof ka mid ahna lama warin in uu sidaas yeelay ama
                fasaxay, qofka Qur’aanka dadka bara oo lacag ku qaata culimadu way isku
                khilaafsan yihiin, (wayna ka duwan tahay arintaani), waxay culimadu isla
                soo qaadeen oo ka wada hadleen qofka Qur’aanka Allaah dartiis u
                akhrinaya kaddibna qof dhintay u hadiyaynaya (ee islamaba soo qaadin kan
                ujrada ku qaadanaya oo qof dhintay u hibaynaya).<br />
                Sababtoo ah Qur’aan akhriska haddii ujro lagu qaato waxay arintu
                noqonaysaa wax kala bedelasho ajarna lagama helayo, qofkii dhintayna
                waxba ka gaari mayaan maydkana waxaa gaari kara wixii camal suuban
                ah.<br />
                Haweentu haddii ay doonayso inay ninkeeda wax u tarto ha u sadaqayso
                maalkii ay siin lahayd dadka Qur’aanka u akhrinaya, sababtoo ah sadaqadu
                waa gaaraysaa qofka dhintay sida ay culimadu isku raacsan yihiin, wayna
                haboon tahay haddii ay ku sadaqaysato dad masaakiin ah oo ahlu Qur’aan
                ah, si ay Qur’aan akhrintooda ugu kaalmaystaan, maydkana Allaah wuu ku
                anfacayaa.<br />
                [Ibnu Taymiya 193]<br />
                <strong>Xukunka baroordiiqda</strong><br />
                Su’aasha 74aad: Marka maydka la aaso muxuu yahay xukunka in saddex
                maalmood baroordiiq la isugu yimaado oo Qur’aan la akhriyo?<br />
                Jawaab: Guriga laga dhintay in la isugu yimaado iyadoo cunto iyo
                cabitaan ama Qur’aan akhris loo imaanayo waa arrin bidco ah, sidoo kale
                haddii guriga la isugu soo ururo in loo duceeyo maydka waa arrin bidco
                ah, dadka laga dhintay waxaa loogu yimaadaa in loo tacsiyeeyo oo la
                sabirsiiyo loona duceeyo oo maydkooda dhintay Allaah naxariis loo
                weydiiyo, laakiin in la isugu yimaado guriga laga dhintay oo ducooyin
                gaar ah la akhriyo ama Qur’aan la akhriyo oo lagu negaado halkaas waa
                arrin aan diinta asal ku lahayn, haddii ay arintaasi khayr tahayna waxaa
                nooga hor mari lahaa muslimiintii ceelalyada inoo ahayd ee naga
                horraysey oo noolayd qarniyadii fadliga badnaa (Salafu Saalix), Nabiguna
                ma yeelin sidaas markii la dilay Jacfar bin Abi Daalib iyo Cabdullaahi
                bin Rawaaxa iyo Zayd bin Xaaritha oo dhammaantood lagu dilay dagaalkii
                Mu’tah Nabigu markii waxyigu u yimid oo loo sheegay dhimashadooda ayuu
                saxaabada ogaysiiyey geeridooda, wuuna u duceeyey wuuna ka raalli
                noqday, dadkana ma uu kulmin mana uu dhigin tacsi, arrimahaas oo dhan ma
                uu samayn, iyadoo raggaas geeriyooday ay ka mid ahaayeen kuwa saxaabada
                ugu khayr badan uguna fadli badan, markii uu geeriyooday Abubakar
                As-Sidiiq looma dhigin tacsi wuxuuna ugu fadli badnaa saxaabada Nabiga,
                waxaa la dilay Cumar wax tacsi ah looma dhigin dhimashadiisii Qur’aanna
                looma akhrin, waxaa la dilay Cismaan iyo Cali, loomana dhigin tacsi,
                dadkuna markaas kaddib ma ay samaysan maalin go’an oo loo duceeyo oo
                Allaah naxariis loo weydiiyo ama cunto loo sameeyo.<br />
                Waxaa sunno ah dadka laga dhintay in cunto loo soo sameeyo oo cuntada ay
                u sameeyaan qaraabadoodu ama dariskoodu (halkii iyaga cunto loo soo
                doonan lahaa), sidii uu Nabigu sameeyey markii geerida Jacfar loo soo
                sheegay, wuxuuna ku yiri ehelkiisii:<br />
                (Reer Jacfar arrin mashquulisa ayaa ku timide cunto u sameeya). Dadka
                laga dhintay masiibada ku dhacday ayay mashquul ku yihiin, waxaa sunno
                ah in cunto la sameeyo oo loo geeyo, laakiin in balaayadii ku dhacday
                balaayo kale loogu sii daro oo lagu kallifo inay dadka cunto u sameeyaan
                waa arrin bidco ah oo sunnada khilaafsan.<br />
                Waxaa la wariyey Jariir bin Cabdullaahi Al-Bajali inuu yiri:<br />
                (Maydka marka la aaso kaddib in la isu yimaado oo cunto la sameeyo
                waxaan ku tirin jirney inay tahay baroordiiq), waana la
                xaaraantinimeeyey in maydka loo ooyo iyadoo codka kor loo qaadayo,
                maydkana qabriga ayaa lagu cadaabaa haddii loo ooyo, marka sidaas awgeed
                waa in laga digtoonaado arrintaas, waxaase jirta haddii qofku ilmeeyo
                isagoon codkii oohintu ka soo baxayn inaysan dhib lahayn. [Ibnu Baaz
                78]
            </p>
            <p><strong>Oohinta loo ooyo qofka dhintay</strong><br />
                Su’aasha 75aad: Ma bannaan tahay in maydka loo ooyo, iyadoo oohintaasi
                tahay mid hinraag iyo cod ka soo baxayo, oo waliba qofkaasi dhabannada
                iska dharbaaxayo dharkana iska jeex jeexayo, haddaba oohinta caynkaas ah
                maydka ma saamaynaysaa?<br />
                Jawaab: Ma bannaana oohinta iyo baroordiiqdu, sidoo kale ma bannaana in
                dhabannada la iska tumo oo dharka la iska jeex jeexo iwm, Bukhaari iyo
                Muslim waxay qoreen xaddiis uu warinayo Ibnu Mascuud oo Nabigu
                yiri:<br />
                (Naga mid ma ahan qofkii (markii musiibo ku dhacdo) dhabannada iska tuma
                oo dharka iska jeex jeexa, oo sidii gaaladii jaahilka ahayd u dhawaaqa),
                waxaa kaloo Nabigu laga wariyey inuu lacnaday tan u ooyda maydka iyo tan
                dhegeysataba.<br />
                Waxaa saxiix ah oo Nabiga laga wariyey inuu yiri:<br />
                (Maydka waxaa lagu cadaabaa qabriga oohinta loo ooyey sababteeda). Waxaa
                kaloo laga wariyey Nabigu inuu yiri:<br />
                (Maydka waxaa loogu cadaabaa qabrigiisa oohinta ehelkiisu u ooyeen
                darteed).<br />
                [Guddiga Iftaha Sucuudiga 79]<br />
                <strong>Dhabannada oo la iska tumo iyo dharka oo la iska jeexjeexo marka
                    musiibo timaado</strong><br />
                Su’aasha 76aad: Muxuu yahay xukunka sharciga ah ee haweenka marka laga
                dhinto dhabannada iska dharbaaxa oo dharka iska jeexjeexa?<br />
                Jawaab: Ma bannaana marka musiibo dhacdo in dhabannada la iska tumo oo
                dharka la iska jeexjeexo oo la ooyo, dhammaan arimahaas oo dhan waa
                xaaraan waxaana u daliil ah qawlka Nabiga ee ah:<br />
                (Naga mid ma ahan qofkii (markii musiibo ku dhacdo) dhabannada iska tuma
                oo dharka iska jeex jeexa, oo sidii gaaladii jaahilka ahayd u dhawaaqa),
                xaddiiskan waa la isu waafaqay saxiixnimadiisa (Bukhaari iyo Muslim).
                Waxaa kaloo Nabigu yiri:<br />
                (Anigu bari ayaan ka ahay tan qaylisa iyo tan xiirata iyo tan dharka
                iska jeex jeexda (marka musiibo ku dhacdo)).<br />
                Wuxuu kaloo Nabigu yiri:<br />
                (Afar arimihii jaahiliga ah umadayda ayaa ku sugan kamana tagayaan,
                qabiilka oo lagu faano iyo nasabka oo la duro iyo xiddigaha oo lagu roob
                doono iyo maydka oo loo ooyo).<br />
                Wuxuu kaloo Nabigu yiri:<br />
                (Haweenta u ooyda maydka haddii intay nooshahay aysan toobad keenin,
                waxaa qiyaamaha la soo saarayaa iyadoo xiran qamiis daamur ah iyo mid
                cadho ah).<br />
                Marka musiibo dhacdo waxaa waajiba in la sabro oo ajar la xisaabsado,
                lagana digtoonaado waxyaalaha aan haboonayn ee munkarka ah Allaahna
                looga toobad keeno wixii horay u dhacay, Allaah wuxuu Qur’aanka kariimka
                ah ku yiri:<br />
                (U bishaaree kuwa sabra oo markii musiibo ku dhacdo yiraahda Allaah ayaa
                na leh xaggiisa ayaana u noqonaynaa).<br />
                Ilaahay khayr badan ayuu u yaboohay dadka sidaas yeela wuxuuna
                yiri:<br />
                (Kuwaasi waxay helayaan deeq Allaah iyo naxariistiisa, waana kuwa
                hanuunsan).
            </p>
            <p><strong>Haweenku qubuuraha ma booqan karaan.</strong><br />
                Su’aasha 77aad: Muxuu yahay xukunka booqashada qubuuraha ee
                haweenka?<br />
                Jawaab: Uma bannaana inay haweenku siyaartaan qubuuraha rasuulkuna wuu
                lacnaday haweenka qubuuraha siyaarta, sababtoo ah haweenka sabirkoodu
                waa yar yahay Allaahna naxariistiisa iyo ixsaankiisa ayuu haweenka uga
                xaaraantinimeeyey inay qubuuraha booqdaan si aysan ugu fitnoobin waxna u
                fidnayn. [Ibnu Baaz 1-357]</p>
            <p>Cutubka Lixaad – Soonka</p>
            <p><strong>SOONKA</strong><br />
                Dib u dhigidda qallaynta soonka<br />
                Sannadihii ugu horeeyey ee qaangaarka qof aan soomin<br />
                Haweeney la hadalkeed iyo gacanteeda oo la taabto maalin bil
                Ramadaan<br />
                Haweentiisi ayuu u galmooday maalin bil Ramadaan<br />
                Xaamiladu haddii ay afurto soonka way qallaynaysaa<br />
                Qallaynta soonka<br />
                Daahir noqoshada salaadda subax gadaasheeda</p>
            <p>SOONKA<br />
                <strong>Dib u dhigidda qallaynta soonka.</strong><br />
                Su’aasha 78aad: Muxuu yahay Xukunka dib u dhigidda qallaynta soonka ilaa
                Ramadaan kale laga gaaro?
            </p>
            <p>Jawaab: Qofkii Ramadaan u afura jirro ama safar iwm awgood waxaa ku
                waajiba inuu qalleeyo intaan la gaarin Ramadaanta kale labada Ramadaan
                inta u dhexaysana Allaah wuu noo ballaariyey, qofkii qallayn waaya
                soonka inta aanu soo galin Ramadaanka kale waxaa ku waajibaya qallayn
                iyo quudin miskiin maalin kasta oo maalmahaas lagu leeyahay ka mid
                ah.<br />
                Waxaa sidaas laga wariyey koox ka mid ah asxaabtii Nabiga ﷺ,
                quudintaasna qaddarkeeda waxaa lagu qiyaasay kiilo iyo bar cuntada
                waddanka laga cuno ah, sida Bariis, Timir iwm, haddiise uu qalleeyo
                soonka inta aan la gaarin Ramadaanta kale wax quudin miskiin ah kuma
                waajibin.</p>
            <p><strong>Sannadihii ugu horeeyey ee qaangaarka qof aan
                    soomin</strong><br />
                Su’aasha 79aad: Muddo toban sano laga joogo ayay ahayd markaan isku
                arkay calaamadihii qaangaarka, sannadkii ugu horreeyey ee qaangaarkayga
                bil Ramadaan ayaan soo haleelay mana soomin, wax cudurdaar ahna ma
                lahayn oo aan ka ahayn jaahilnimo iga haysey inuu igu waajib yahay
                soonku, haddaba imminka masoo qallaynayaa soonkaas? Mase la iga doonayaa
                kafaare gud?</p>
            <p>Jawaab: Waxaa kugu waajiba in aad qallaysid bishaas rabbina aad u
                toobad keentid dambi dhaafna weydiisatid, waxaana sidoo kale kugu
                waajiba kafaaro gud ah in aad quudisid miskiin, oo siisid kiilo iyo bar
                cunto waddanka laga cuno ah, sida Bariis ama Timir iwm, maalin kasta oo
                ka mid ah maalmahaas qallahooda lagugu leeyahay, haddiise aad faqiir
                tahay oo aadan heli karin cuntadaas waxaa kugu waajiba qallaynta soonka
                oo keliya.</p>
            <p><strong>Haweeney la hadalkeed iyo gacanteeda oo la taabto maalin bil
                    Ramadaan</strong><br />
                Su’aasha 80aad: Waxaa jirta in goobaha ganacsiga badankooda haweenku ay
                gacanta ku hayaan, haddaba iyadoo arintaasi jirto muxuu yahay xukunka in
                haween lala hadlo ama gacanteeda la taabto maalin bil Ramadaan?</p>
            <p>Jawaab: Haddii ninku haweenta la hadlo isagoo xumaan uga dan lahayn
                oo aan doonayn inuu hadalkeeda ku raaxaysto, sida haddii uu wax ka
                gadanayo ama uu wax weydiinayo ama si aan ula kac ahayn gacantiisu u
                taabato, dhibaato maleh bisha Ramadaan iyo bilaha kaleba, haddiise uu la
                hadalkeeda uga dan leeyahay inuu ku raaxaysto uma bannaana bisha
                Ramadaan iyo bilaha kaleba, bisha Ramadaanna way ka sii xag jirtaa.</p>
            <p><strong>Haweentiisi ayuu u galmooday maalin bil
                    Ramadaan</strong><br />
                Su’aasha 81aad: Muxuu yahay xukunka nin u galmooday xaaskiisa maalin bil
                Ramadaan?</p>
            <p>Jawaab: Ninkii u galmooda xaaskiisa maalin bil Ramadaan isagoo
                caqligiisu taam yahay qaan gaarna ah, rabbi iyo rasuulkiisii ayuu
                caasiyey, waxaana ka ratibmaya falkiisaas inuu qalleeeyo maalintaas uu
                soonkeeda buriyey iyo kafaaro gud ah inuu addoon xoreeyo, haddii uu
                waayana wuxuu soomayaa laba bilood oo xiriir ah oo aanu maalin ka
                afurin, haddii uu awoodi waayo wuxuu quudinayaa lixdan miskiin isagoo
                siinaya miskiin kasta hal Suus (mud) oo cuntada waddankaas loogu
                isticmaal badan yahay ah.</p>
            <p><strong>Xaamiladu haddii ay afurto soonka way
                    qallaynaysaa</strong><br />
                Su’aasha 82aad: Haweeney xaamilo ah ayaa afurtay bil Ramadaan kaddibna
                way qallaysay maalmihii ay afurtay fidyana way bixisay, haddana mar kale
                ayay uur yeelatay bil Ramadaan, way afurtay waxayna soontay laba bilood
                oo isku xigta, oo qallihii bisha Ramadaan ah, haddaba fidyo miyaa laga
                doonayaa?</p>
            <p>Jawaab: Haweenta xaamilada ahi haddii ay nafteeda ama ilmaha u
                cabsato, way afuraysaa fidyana bixin mayso, waxayse qallaynaysaa
                maalmihii ay afurtay, waxayna la mid tahay ruuxa jirran oo kale,
                Allaahna wuxuu yiri:<br />
                “Qofkii idinka mid ah oo jirran ama safar ku jira wuxuu soomayaa maalmo
                kale (bedelka maalmaha uu afuray).”</p>
            <p><strong>Qallaynta soonka</strong><br />
                Su’aasha 83aad: Gabar ayaa waxay leedahay intii soonku igu waajibay waan
                soomayey bisha Ramadaan hase yeeshee ma aanan qallayn jirin maalmaha iga
                taga inta aan macduurka ahay, waxayna imminka doonaysaa inay ogaato
                xukunka sharciga ah ee arrintaas ka ratibmaya iyo waxa ku waajibka ah
                iyadoon aqoon tirada maalmahaas ay afurtay?</p>
            <p>Jawaab: Run ahaantii waa arrin laga murugoodo in sidaas oo kale ay
                yeelaan hablaha muslimiinta ah, sababta arrintaas keentayna waa laba
                middood, jaahilnimo ama fududaysi labadooduna waa laba musiibo, sababtoo
                ah jaahilnimada daawaynteedu waa in wax la barto iyo in culimada wax la
                weydiiyo, fududaysiga gudashada cibaadooyinkana waxaa daawo u ah Allaah
                oo laga cabsado ciqaabkiisana laga digtoonaado laguna dadaalo wixii
                raalli galinaya.<br />
                Waxaa ku waajiba haweeneydaas inay Allaah u toobad keento dambi dhaafna
                ka weydiisato wixii ay fashay ayna ku dadaasho hadba sidii ay awooddo
                inay u soonto ilaa ay ka xaqiijinayso inay soontay maalmihii lagu lahaa
                oo dhan, waxaana rajaynayaa inuu Alle subxaanahu wa tacaalaa uu
                toobaddeeda ka aqbalayo.</p>
            <p><strong>Daahir noqoshada salaadda subax gadaasheeda</strong><br />
                Su’aasha 84aad: Haddii haweentu ay daahir noqoto oo mayrato salaadda
                subax kaddib, isla markaasna ay salaaddii tukato ayna soonto maalintaas
                miyay qallaynaysaa?</p>
            <p>Jawaab: Haddii ay haweentu dhiigga ka daahir noqoto dillaaca waaga
                wax yar ka hor daqiiqadna ha noqotee ayna xaqiijiso inay daahir noqotay
                way soomaysaa haddii ay Ramadaan tahay, dibna u qallayn mayso maalintaas
                waayo waxay soontay iyadoo daahir ah dhibna malahan haddii aysan
                qubaysan ilaa salaadda subax laga gaaro, sida ninkuba marka uu galmood
                sameeyo ama uu isku junuubo aysan dhib u lahayn inuu suxuurto kaddibna
                salaadda subax u soo gasho isagoo qasligii aan ka mayran.<br />
                Waxaan rabaa haweenka in aan ku baraarujiyo arrin kale oo ah: Haweenka
                qaarkood haddii ay dhiig helaan afurka kaddib intaysan cishaha tukan
                waxay u maleeyaan in soonkoodii maalintaas ka buray, arrintaasna mid
                asal leh ma ahan balse haddii ay dhiig hesho qorraxdu markay dhacdo,
                daqiiqad kaddibna ha ahaatee soonkeedii waa u jiraa.</p>
            <p>Cutubka Toddobaad – Sakada</p>
            <p><strong>SAKADA</strong><br />
                Sakada meherka<br />
                Waxaan haystaa dahab aanan sako ka bixin shan sano.<br />
                Sakada Dahabka<br />
                Dahabkeedii ayay iibisey iyadoon sakadii ka bixin<br />
                Sakada oo la siiyo hooyada<br />
                Sakada oo la siiyo mujaahidiinta</p>
            <p>SEKADA<br />
                <strong>Sakada meherka</strong><br />
                Su’aasha 85aad: Naag ayaa meherkeedii lagala daahay oo ninkeedu aanu
                siin, laba sano kaddib ayuuna siiyey, haddaba miyay seko ka bixinaysaa
                sanadihii tagey, mise marka meherka la siiyo oo ay sano ka soo wareegto
                bay seko bixinaysaa?
            </p>
            <p>Jawaab: Mas’aladaan culimadu way isku khilaafeen qaarkood waxay
                qabaan sida Imaamu Axmed iyo Imaamu Shaafici iyo qaar kale in sako la
                bixinayo labadii sano ee tagey, xaalad kasta oo uu ninku ku sugnaa,
                waxay kaloo yiraahdeen, sanadihii tagey sako ayaa la bixinayaa haddii uu
                ninku awood u lahaa, oo uu xoolahaas hayey.<br />
                Imaamu Maalik iyo Imaamu Axmed waxay yiraahdeen hal sano ayaa waajib ah
                in la bixiyo sanadihii tagey, waxaa kaloo laga wariyey Abuu Xaniifa iyo
                Axmed inay yiraahdeen, waxba laga bixin mayo sanadihii tagay si kastoo
                ay xaaladdu ahayd.<br />
                Waxaa u daciifsan qolada waajibisey in sako la bixiyo sanadihii tagey,
                xataa haddii aan maalkaasi ninka gacan ugu jirin oo aanu hayn, waana
                qowl baadil ah, waajibintaas lagu waajibiyey wax aan gacan ugu jirin
                shareecada kuma bannaana, haddii waqtiga maalkaas haweenta ka maqan
                yahay dheeraado markaas sekadii ayaaba maalkii ka badanaysa.<br />
                Waxaa xaq u dhow qolada tiri sako lama bixinayo sannadihii tagey, ilaa
                meherkeeda la siiyo oo ay sano ka soo wareegto, ama qoladii tiri
                sanadihii tagey hal mar ayaa sako laga bixinayaa marka uu maalku
                gacanteeda soo galo, waana sida ay yiraahdeen, Maalik iyo Abii Xaniifa
                iyo Axmed oo labada qawlba wax ku leh.</p>
            <p><strong>Waxaan haystaa dahab aanan sako ka bixin shan
                    sano</strong><br />
                Su’aasha 86aad: Haweeney ayaa haysatey in muddo ah dahab gaaray xadkii
                Sakada, waxayna ogaatay inay sako ku waajibtay shan sano kaddib, markii
                ay ogaatay arrintaas waxay doontay inay sekadii bixiso hase yeeshee ma
                ay haysan wax lacag ah oo ay dahabka sekada uga guddo inay dahabka
                qudhiisa qaar ka iibiso oo sekada ku guddo mooyaane, haddaba sidee ayay
                u gudaysaa sannadihii tagey sakadoodii? Dahabka miyay qaar iibinaysaa?
                Sanooyinka soo socda sidee ayay u bixinaysaa? Haddii ay isku daydo inay
                hal mar guddo sekada sannadihii shanta ahaa ee la soo dhaafay ma awooddo
                inay dahabka qaarkiis iibiso sannad kasta mooyaane, wax kale oo dakhli
                ahna ma soo galo ha yaraado ama ha badnaadee?</p>
            <p>Jawaab: Waxaa ku waajiba inay sekada bixiso sannadaha soo socda
                haddii dahabkeedu gaaro xadkii sekadu ku waajibaysey, xadkaas oo ah 92
                garaam, waana inay sekadaas waajibka ah bixiso xataa haddii ay wax kale
                weydo waxay iibinaysaa dahabka qaarkiis ama hanti kale oo ay leedahay si
                ay sekada u bixiso, haddii ninkeeda ama aabbaheed ka bixiyo iyadoo laga
                idan qaatay dhib kuma sugna wayna ka gudaysaa, haddiise aysan sidaas
                yeelin sekadii dayn ayay ku ahaanaysaa ilaa ay ka guddo.<br />
                Sanadihii la soo dhaafay oo aysan ogayn waajibnimada sekada waxba ma
                bixinayso maadaama ay jaahil ka ahayd xukunkaas, culimada qaarkood iyagu
                waxayba qabaan in aan seko ku waajibin dahabka loo haysto in la xirto oo
                la isku qurxiyo ee ganacsiga ahayn, laakiin sida raajixa ah dahabku
                haddii uu seko gooyo sannadna ka soo wareego seko ayaa ku waajibaysa
                sida ku xusan kitaabka Allaah iyo sunnada Nabiga.</p>
            <p><strong>Sekada Dahabka</strong><br />
                Su’aasha 87aad: Seko ma laga doonayaa dahabka ay dumarku u haystaan inay
                isku qurxiyaan oo ay xafladaha ku tagaan?</p>
            <p>Jawaab: Sida saxiixa ah sakadu waajib ayay ku tahay dahabka haweentu
                ku labisato Allaahna wuxuu yiri:<br />
                (Kuwa kaydsada dahabka iyo fiddada oon ku bixinayn jidka Alle ugu
                bishaaree cadaab daran.)<br />
                Nabigu wuxuu yiri:<br />
                (Qof kasta oo dahab haysta oo aan ka gudin xaqii lagu lahaa maalinta
                qiyaamaha waxaa dahabkii laga dhigaa sida alwaaxyo balballaaran oo kale
                markaa ayaa lagu soo kululeeyaa naarta Jahannamo kaddibna waxaa looga
                feereeyaa dhinacyada iyo wajiga iyo dhabarkaba, markastoo ay qabowdo waa
                lagu celiyaa, maalin dhererkeedu le’eg yahay konton kun oo sano illaa
                dadka la kala xukminayo, kaddibna waxaa la tusayaa jidkiisii oo janno ah
                ama naar ah.)<br />
                Axaadiista sida gaarka uga hadashay dahabka iyo waxyaalaha la xidho
                waxaa ka mid ah xadiiskii Cabdullaahi ibnu Cumar ibnu Caas uu kaga
                warramayey qisadii haweeney Nabiga u timid iyadoo ay la socoto gabar yar
                oo ay dhashay oo gacanta laba jinjimood oo dahab ahi ugu jireen.
                Rasuulku wuxuu yiri: “Dahabkaan sakada maka bixisaa?” Waxay tiri,
                “Maya.” Markaasuu Rasuulku yiri, “Maku farxi lahayd in Alle kuu xiro
                iyagoo naar ah?”<br />
                Ibnu Xajar isagoo xadiiskaas ka warramaya inuu saxiix yahay ayuu
                kitaabkiisa Buluuq Al-Maraam wuxuu ku yiri, “Senedkiisu waa xoog badan
                yahay,” wuxuuna sheegay axaadiis kale oo u markhaati kacaysa.<br />
                Waxaan halkaas ka garanaynaa in sida raajixa ah ay sakadu ku waajibayso
                dahabka ama qalinka ay haweenku quruxda u haystaan haddii ay gaaraan
                qaddarka sakada lagu bixiyo kaas oo ah 85 garaam dahabka, qalinku waxaa
                sako laga bixinayaa markii culayskiisu u dhigmi karo 56 riyaal oo
                Sucuudi ah oo qadaadiic ah (595 garaam), sidaas darteed haweentii
                haysata dahab gaaraya 85 garaam seko ayaa ku waajibtay inay ka bixiso,
                haddii munaasabadaha kaliya ay u labisato iyo haddii ay mar kastaba
                labisatana waa isku mid.</p>
            <p><strong>Dahabkeedii ayay iibisey iyadoon sakadii ka
                    bixin</strong><br />
                Su’aasha 88aad: Waxaan iibiyey dahab aan muddo isticmaalayey anigoon
                sakadii ka gudin. Waxaan idinka rajaynayaa in aad ii bayaanisaan sida ay
                noqonayso dahabkaas sakadiisu, waxaana dahabkaas ku iibiyey afar kun oo
                Riyaal Sacuudi ah?</p>
            <p>Jawaab: Haddii aad jaahil ka ahayd oo aadan ogayn in dahabkaas sako
                ku waajibtay ilaa aad ka iibisey waxba laguu raacan mayo, laakiin haddii
                aad ogayd in sako ku waajibtay markaas lacagta aad ka bixisay dahabka
                ayaad sako ka bixinaysaa, sakadaas oo ah kunkiiba 25 halkii sano,
                sanooyinkii tageyna waa sidoo kale iyadoo loo eegayo hadba qiimaha uu
                dahabku suuqa ka joogey, waxaana waajiba in laga bixiyo (rubucul
                cushur), iyadoo lagu bixinayo sakada lacag ka mid ah lacagaha la yaqaan,
                haddii waajibnimada sakada aad ogaatay sannadkii ugu dambeeyey markaas
                waxaad bixinaysaa sakada sannadkii ugu dambeeyey oo keliya.</p>
            <p><strong>Sakada oo la siiyo hooyada</strong><br />
                Su’aasha 89aad: Ma bannaan tahay in qofku sakadiisa siiyo hooyadiis?</p>
            <p>Jawaab: Ruuxa Muslimka ah uma bannaana inuu sakada siiyo
                waalidiintiis iyo caruurtiisa, waxaana ku waajiba inuu ka quudiyo
                maalkiisa haddii ay u baahan yihiin isaguna uu awoodo.</p>
            <p><strong>Sekada oo la siiyo mujaahidiinta</strong><br />
                Su’aasha 90aad: Waxaa jira nin lagu kalsoon yahay oo ii sheegay nin
                sheekh ah oo lagu kalsoon yahay oo sakada gaarsiin kara Mujaahidiinta,
                haddaba anigoo ah qof waayeel ah oo ay ku adag tahay in aan baadi goobo
                dadkii sakada xaqa u lahaa ma ku bixiyaa sakada dahabkayga halkaas mise
                waxaa jira meelo kale oo ka fadli badan oo lagu bixin karo?</p>
            <p>Jawaab: Haddii ruux lagu kalsoon yahay qofka u sheego in uu sakada u
                geynayo mujaahidiinta ama uu u dirayo isagoo qofkaasi yahay mid lagu
                kalsoon yahay way ku baxaysaa sakadu, tan kale way ansaxaysaa sakada in
                la siiyo mujaahidiinta la dagaalamaysa gaalada cadawga ah sida ay
                culimadu sheegeen, qofka sakada bixiyeyna waajibkii sakadu waa ka
                dhacayaa ajarkeedana Allaah ayaa siinaya.</p>
            <p>Cutubka Siddeedaad – Xajka</p>
            <p><strong>XAJKA</strong><br />
                Haweenta caadada qabta iyo labada ragcadood ee Ixraamka<br />
                Haweentu marka ay xajka gudanayso wajigeeda ma feydeysaa<br />
                Wajiga in la feydo marka la dhunkanayo Xajarul Aswad<br />
                Haweeney aan maxram lahayn xaj kuma wajibayo<br />
                Nin haween taabtay isagoo dawaafaya<br />
                Dhiig ayay heshay intaysan cumradii dhammaystiran, umana suurtagelayso
                inay sugto inta ay daahir noqonayso<br />
                Wakiilashada tuuryada Jamaraadka qof carruur wata<br />
                Wakiilashada tuuryada Jamaraadka<br />
                Ruuxa ixraamani haddii uu kabo ama sharabaado xirto<br />
                Gabar caado heshay oo ka xishootay inay sheegto oo xajiday<br />
                Musdalifa ayay ka timid intaan habeenka kala barkiisa la gaarin, maxram
                la’aanna way ku soo xajiday<br />
                Jidda ayay aaddey iyadoo xajiyaysa<br />
                Haweeney Xaj Tamatuc ah soo ixraamatay oo caado heshay<br />
                Ma xajiyi karaa ninkayga oon ii idmin<br />
                Timaha ka go’a haweenka ixraaman<br />
                Miiqaadka ayay soo dhaaftay iyadoo caado qabta<br />
                Musdalifa oo laga baxo goor hore<br />
                Qof maal leh oo geeriyooday isagoon xajkii gudan</p>
            <p><strong>Haweenta caadada qabta iyo labada ragcadood ee
                    Ixraamka</strong><br />
                Su’aasha 91aad: Sidee ayay u tukanaysaa haweeney caado qabta labada
                ragcadood ee ixraamka?</p>
            <p>Jawaab: Haweenta caadada qabtaa ma tukanayso labada ragcadood ee
                Ixraamka waxayna ixraamanaysaa salaad la’aan, ragcadahaasina waajib ma
                ahan ee waa sunno, ahlu cilmiga qaarkood waxay qabaan inaysan xataa
                sunno ahayn, sababtoo ah Rasuulka lagama warin wax salaad ah inuu ku
                khaas yeelay ixraamashada, jamhuurka culimadu waxay qabaan inay sunne
                tahay waxayna soo daliilsadeen axaadiis sheegaysa in Ilaahay Nabiga ku
                yiri:<br />
                (Ku tuko waadigaan barakaysan oo dheh cumro iyo xaj wada jira.)<br />
                Waadigaasi waa Al-Catiiq, markaasna waxay ahayd xajkii sagootinta oo
                ahaa xajkii ugu dambeeyey ee Nabigu xajiyo, saxaabada qaarkoodna waxaa
                laga wariyey inuu Nabigu tukaday kaddibna ixraamtay, sidaas darteed ayay
                jamhuurku u arkaan inay sunne tahay in la ixraamto salaad gadaasheed,
                salaaddaasi sunne iyo waajib middii ay doonto ha noqoto, haweenka
                dhiigga qaba maadaama salaad aysan tukanayn waxay ixraamanayaan salaad
                la’aan, mana qallaynayaan labadaas ragcadood markii ay daahir
                noqdaan.</p>
            <p><strong>Haweentu marka ay xajka gudanayso wajigeeda ma
                    feydeysaa</strong><br />
                Su’aasha 92aad: Waxaa jirta haweenta jirkeeda oo idil inuu cawro yahay,
                wixii aan ka ahayn wajiga iyo calaacalaha markii ay tukanayso, haddaba
                haweentu haddii ay xajiyayso ama safar tahay oo rag badan ajnabi ka ah
                ay la tukanayso, miyay feydeysaa wajiga iyo calaacalaha mise way
                asturaysaa, si aan raggaas ajaanibta ka ahi u arkin, xaramkana sidoo
                kale miyay wajiga iyo calaacalaha daboolaysaa?</p>
            <p>Jawaab: Haweenta xorta ah jirkeeda oo dhan waa cawro sida saxiixa ah,
                waana xaaraan inay wajigeeda iyo calaacalaheeda ku feydo ragga ajnabiga
                ka ah hortooda waana isku mid haddii salaad ay tukanayso ama ay
                xajiyayso, ama ay xaalad caadi ah ku sugan tahay, Caa’isha (Alle ha ka
                raalli noqdee) waxaa la wariyey inay tiri:<br />
                (Annagoo Rasuulka la xajiyayna ayaa waxaa dhici jirtey inay nasoo ag
                maraan niman geel iyo fardo saaran, markaas wajiga ayaan dadan jirney
                markay noo soo dhawaadaan, markii ay na dhaafaanna waan faydi jirney.)
                Waxaa wariyey Axmed, Abuu Daawuud iyo Ibnu Maajah.<br />
                Haddaba haddii ay sidaasi ahayd xaaladdii ixraamka oo haweenka ay
                mamnuuca ka ahayd inay wajiga daboolaan waxaa ka sii mudnaan badan
                waqtiyada kale, Allaahna wuxuu yiri:<br />
                (Haddii aad wax weydiinaysaan (haweenka Nabiga), ka weydiiya asturka
                gadaashiisa, sidaas ayaa quluubtiina iyo quluubtoodaba u fiican.)</p>
            <p><strong>Wajiga in la feydo marka la dhunkanayo Xajarul
                    Aswad</strong><br />
                Su’aasha 93aad: Ma bannaan tahay inay haweentu wajigeeda feydo marka ay
                dhunkanayso xajarul aswad iyadoo rag ku hareeraysan yahay?</p>
            <p>Jawaab: Dhagaxa dhunkashadiisu waxay ka mid tahay sunnooyinka
                dawaafka ee la adkeeyey waadna dhunkanaysaa haddii ay si fudud kuugu
                suurto gasho, laakiin haddii meesha aad la isugu ciriirinayo oo dhib kaa
                soo gaarayo, waxaa waajib ah in aad iska deysid dhunkashadiisa oo aad
                kor ka salaantid (gacanta kor u qaaddid calaacashana xagiisa u jeedisid
                halkii aad ka dhunkan lahayd).<br />
                Xaaladdaani haweenka si gaar ah ayay saamayn ugu leedahay, sababtoo ah
                jirkooda oo dhami waa cawro, ciriirigaasna waa ku dhib mudanayaan, sidoo
                kale haddii ay helaan fursad ay ku dhunkadaan dhagaxa iyadoon ciriiri
                jirin, uma bannaana inay wajiga feydaan waxayna dhunkanayaan iyaga oo
                aan wajigooda feydeyn haddii rag ajnabi ka ahi arkayo.</p>
            <p><strong>Haweeney aan maxram lahayn xaj kuma waajibayo</strong><br />
                Su’aasha 94aad: Waxaan ahay haweeney reer Saba’ ah da’daydu waa meel
                dhexaad weynaan xigta waxaa la igu yaqaan wanaag iyo dhawrsanaan maalna
                waan leeyahay, waxaan doonayaa in aan xajiyo maxramna ma lihi, waxaase
                jira nin ahlu diin ah oo wanaagsan oo doonaya inuu soo xajiyo ayna la
                socdaan haween uu maxram u yahay, waxaan doonaya in aan haweenkaas raaco
                ninkuna uu mas’uul naga wada ahaado, haddaba ma ii bannaan tahay in aan
                dadkaas la xajiyo? Haddiise aanay ii bannaanayn waajibnimadii xajku ma
                iga dhacaysaa? Su’aashaas dad ayaan isku khilaafnaye jawaab shaafiya
                naga siiya?</p>
            <p>Jawaab: Haweentu haddii aysan lahayn maxram kuma waajibayo xajku
                sababtoo ah awood uma ay lahan, Allaahna wuxuu yiri:<br />
                (Allaah wuxuu dadka ku waajibiyey inay u xajiyaan Kacbada, qofkii
                awooda.)<br />
                Shuruudaha xajku ku waajibayo waxaa ka mid ah inuu qofku awoodo,
                haweenkana safarku waa ka xaaraan maxram la’aan sidaas awgeed ayaysan
                uga mid noqonayn dadka xajku ku waajibayo waxaana sidaas qaba Xasan,
                Nakhaci, Isxaaq, Ibnu Mundir iyo rag kale, waana sida saxiixa ah
                Rasuulkuna wuxuu yiri:<br />
                (Uma bannaana inay haweentu u safarto maxram la’aan meel habeen iyo
                maalin loo socdo.)<br />
                Bukhaari iyo Muslim waxay wariyeen inuu Ibnu Cabbaas ka maqlay Rasuulka
                Alle oo leh:<br />
                (Ninna yaanu haweeney la gooni noqon iyadoo aanu la joogin qof maxram
                ah, haweentuna yaanay safrin maxram la’aan.)<br />
                Nin ayaa markaas kaddib istaagay oo yiri:<br />
                (Raskuulkii Allaahow haweentaydii xaj bay u baxday anigana waxaa la igu
                qoray duullaanka meel hebla u baxaya, markaa ayuu Nabigu wuxuu
                yiri:<br />
                (Orod oo xaaskaaga la xaji.)<br />
                Waxaa jirta Imaamu Shaafici iyo Maalik iyo Awsaaci (Allaah ha u
                naxariistee) inay arrintaas khilaafeen (oo banneeyeen inay haweentu
                xajido maxram la’aan) midkastana wuxuu soo daliilsaday waxaan xujo noqon
                karin.<br />
                Ibnu Mundir wuxuu yiri:<br />
                Waxay ka tageen xadiiska macnihiisa daahirka ah, mid kastana wuxuu la
                yimid shardi aan daliil lahayn.</p>
            <p><strong>Nin haween taabtay isagoo dawaafaya</strong><br />
                Su’aasha 95aad: Nin ayaa isagoo dawaafaya xajka dawaafkiisii, meeshana
                aad la isigu ciriirinayo wuxuu jirkiisu taabtay haween jirkeed haddaba
                dawaafkiisii ma ka burayaa, sida weysada oo kale?</p>
            <p>Jawaab: Sida saxiixa ah dawaafka iyo weysada midna kuma burayo haween
                taabashadeed haddii ay meeshu ciriiri tahay iyo haddii kaleba, in kastoo
                culimadu ka doodeen taabashada dumarka inay weysadu ku burayso iyo in
                kale, waxay kala yiraahdeen weysadu way ku buraysaa iyo kuma burayso,
                iyo way ku buraysaa haddii shahwo ahaan loo taabto, waxaana ugu
                raajixsan inaysan weesadu ku burayn.<br />
                Ninku haddii uu naag taabto ama uu dhunkado weysadu kama burayso sida
                saxiixa ah, sababtoo ah Rasuulku intuu haweenkiisa qaar ka mid ah
                dhunkaday ayuu haddana tukaday isagoon weysaysan, waxayna arrintaasi
                daliil cad u tahay weysadu inaysan taabasho iyo dhunkasho toona ku
                burayn, mana bannaana in la yiraahdo weyso ayay burinaysaa in daliil cad
                loo keeno mooyaane, daliilkaas oo tusinaya in haweenka taabashadooda oo
                idil weysadu ku burayso.<br />
                Taabashada haweenka ee aayaddu sheegtay waxaa loola jeedaa galmood
                (jimaac), Ibnu Cabbaas iyo jamaaco kalena waxay yiraahdeen macnaha
                aayadda waxaa loola jeedaa galmoodka, mana aha taabasho kaliya sida uu
                wariyo Ibnu Mascuud sida saxiixa ahna waa in aayadda macnaheeda loola
                jeedo galmoodka, sida uu yiri Ibnu Cabbaas iyo koox kale oo culimada ka
                mid ah.<br />
                Waxaan halkaas ka ogaannay ninkii haween taabta isagoo dawaafaya in
                dawaafkiisu ansaxayo weysaduna aanay ka burayn haddii ibtiisa aan wax
                qoyaan ahi ka iman.</p>
            <p><strong>Dhiig ayay heshay intaysan cumradii dhammaystiran umana
                    suurta gelayso inay sugto inta ay daahir noqonayso</strong><br />
                Su’aasha 96aad: Naag ayaan u soo kaxeeyey Cumro, markii aan Makka soo
                gaarnay ayay dhiig caado heshay, anigana iima suurta gelayso in aan sugo
                inta ay daahir ka noqonayso, cid kalena Makka uma joogto, see ayuu
                xukunkeedu noqonayaa?</p>
            <p>Jawaab: Haddiii ay arrintu sidaas u dhacday haweentuna aysan Makka ku
                lahayn maxram, ninkii wadeyna aysan duruuftu u saamaxayn inuu sugo intay
                ka daahir noqonayso, markaas shardigii daahir ahaanshuhu meesha waa ka
                baxayaa, waxayna xiranaysaa suufka dhiigga loo xirto (timbooni),
                kaddibna waxay la imanaysaa dawaafkii iyo sacyigii Safa iyo Marwa sidaas
                ayayna cumradeedii ku dhammaystiranaysaa, haddiise meesha ay ka timid
                dhowdahay ama duruuftu dhaqaale ahaan u saamaxayso waxaa haboon inay soo
                noqoto iyadoo maxram ama ninkeedu la socodo markii ay daahir noqoto,
                markaasna ay dhammaystirato dawaafkii cumrada iyadoo daahir ah.<br />
                Allaah subxaanahu watacaalaa wuxuu yiri:<br />
                (Allaah fudayd buu idinla doonayaa ee culays idinla dooni mayo.)<br />
                Wuxuu kaloo Alle yiri:<br />
                (Allaah ruuxna kuma kallifo wax uu awoodo mooyee.)<br />
                Aayad kale wuxuu Alle ku yiri:<br />
                (Diinta kama yeelin dhib.)<br />
                Wuxuu kaloo Alle yiri:<br />
                (Allaah ka cabsada intaad kartaan.)<br />
                Rasuulkuna wuxuu yiri:<br />
                (Haddii aan amar idin faro, intii aad kartaan ka sameeya.)<br />
                Wayna badan yihiin aayadaha iyo axaadiista tilmaamaysa fududaynta dadka
                loo fududeeyey wixii caqabad ku noqda ee is hortaaga, waxaana sidaas
                qaba koox ahlu cilmiga ka mid ah sida Ibnu Taymiya iyo ardaygiisii Ibnu
                Qayim (Allaah ha u naxariistee).</p>
            <p><strong>Wakiiilashada tuuryada Jamaraadka qof carruur
                    wata</strong><br />
                Su’aasha 97aad: Haweeney ayaa xaj waajib ah gudanaysey, si wanaagsan
                ayayna u gudatay wixii aan ka ahayn tuurashadiii jamaraadka oo ay cid
                kale u wakiilatay sababtoo ah ilmo yar ayay wadatey, sidee ayuu xajkaasi
                noqonayaa?</p>
            <p>Jawaab: Waxaa jira in lala kulmo ciriiri aad u daran marka jamaraadka
                la tuuranayo, haweenkana aad ayay halis ugu tahay, gaar ahaan kuwa
                caruurta wata, sidaa darteed dhib kuma sugna inay cid kale u wakiilato
                tuurashada jamaraadka, xajkeeduna wax nuqsaan ah ma leh.</p>
            <p><strong>Wakiiilashada tuuryada Jamaraadka</strong><br />
                Su’aasha 98aad: Ma bannaan tahay inay haweentu wakiilato qof u tuuryeeya
                jamaraadka iyadoo xaj waajib ah gudanaysa kana cabsanaysa ciriiriga
                jamaraadka?</p>
            <p>Jawaab: Way bannaan tahay haweentu inay tuuryaynta jamaraadka cid
                kale u wakiilato, haddii ay jirran tahay ama tabar yar tahay ama ay uur
                leedahay, si aan dhibaato u soo gaarin nafteeduna halis u gelin.</p>
            <p><strong>Ruuxa ixraamani haddii uu kabo ama sharabaado
                    xirto</strong><br />
                Su’aasha 99aad: Haddii ruuxa ixraaman xirto kabo ama sharabaado isagoo
                og ama jaahil ka ah, ama hilmaansan, miyuu xajkiisu burayaa?</p>
            <p>Jawaab: Waxaa sunno ah in ruuxa labka ahi ku ixraamto labo go’ iyo
                kabo furan, sidaas ayuuna Rasuulku amray, wuxuuna yiri:<br />
                (Raggu ha ku ixraamto hoos gunti iyo go’ iyo kabo furan.)<br />
                Waxay noqon karaan dacas, sandal iyo wixi la mid ah. Haddii uu kabo
                furan waayo wuxuu gashan karaa kabo daboolan wuxuuna ka goynayaa inta
                canqowga ka hoosaysa si aanu u caga gubyoon qodaxda iyo qabowgana uga
                badbaado. Nabiguna wuxuu yiri:<br />
                (Qofkii aan helayn kabo furan ha xidho kabo daboolan hana ka gooyo inta
                canqowga ka hoosaysa.)<br />
                Nabigu khudbaddii ugu dambeysey ee uu jeediyey xajkii ugu dambeysey ee
                uu xajiyey, Xajatul Wadaac, wuxuu amray qofkii aan helayn kabo furan
                inuu xidho kabo daboolan mana uu amrin in la gooyo, culimaduna arrintaas
                way isku khilaafeen qaarkoodna wuxuu yiri: Amarkii hore ayaa la nasakhay
                kabaha daboolanna iyagoo aan la goyn ayaa la xiranayaa, qaar kale oo
                culimada ka mid ahina waxay yiraahdeen, lama nasakhin amarkii hore ee
                waa sunne oo waajib ma ahan waxaana u daliila arrintaas (sida ay
                culimadaasi qabaan) aamusitaanka Nabigu ka aamusay arrintaas markii uu
                Carafaat ka khudbadaynayey.<br />
                Waxaa raajix ah (inshaa Allaah) goynta kabaha in la nasakhay sababtoo ah
                Nabigu wuxuu u khudbeeyey dadkii oo idil reer miyi iyo reer magaalba
                dadkaas oo waliba aan joogin khudbaddii uu ka jeediyey Madiina oo ku
                amray in la gooyo kabaha, haddiina ay goynta kabuhu tahay waajib ama
                ayba bannaan tahay wuu u caddayn lahaa umadda, aamusitaanka uu arrintaas
                ka aamusay waxay tusinaysaa in amarkaas la nasakhay Allena – Subxaanahu
                watacaalaa – uu ka cafiyey oo ka saamaxay addoomadiisa goynta kabaha oo
                ay ku jirtey kabaha daboolan oo la khasaarinayo.<br />
                Haweenku way xiran karaan sharabaadada sababtoo ah luguhu waa cawro,
                waxayse iska ilaalinayaan labo shay oo kala ah: Gacmo gashiga iyo
                shareerka wajiga, Rasuulkuna wuxuu yiri:<br />
                (Haweenku yaysan xiran shareerka wajiga, iyo gacmo gashi.)<br />
                Shareerka wajigu waa marada wajiga lagu qariyo haweenkuna ma xiran
                karaan marka ay xajka ixraaman yihiin, waxaana u bannaan inay wajiga ku
                qariso wixii ay doonto marka rag ajnabi ka ah arkayo waayo wajigu waa
                cawro, markii ay ragga ka fog tahay wajigeeda way faydaysaa umana
                bannaana inay daboosho, sidoo kale uma bannaana markay xajka gudanayso
                inay xirato gacmo gashi waxayse gacmaheeda ku asturaysaa wixii kale ay
                doonto.</p>
            <p><strong>Gabar caado heshay oo ka xishootay inay sheegto oo
                    xajiday</strong><br />
                Su’aasha 100aad: Gabar ayaa waxay sheegtay inay soo xajiday isla
                markaana ay caado heshay, kaddibna ay ka xishootay inay u sheegto dadkii
                ay la socotay oo dawaafkii iyo sacyigii ay martay, haddaba maxaa ku
                waajiba oo laga doonayaa?</p>
            <p>Jawaab: Uma bannaana haweeney qabta dhiig caado iyo mid dhalmo inay
                salaad tukato iyadoo ku sugan Makkah Al-Mukarramah ama waddankeeda ama
                meel kaloo ay noqotaba waxaana u daliil ah qawlkii Nabiga ee ahaa:<br />
                (Miyaysan salaadda iyo soonka ka tagin markii ay caado hesho
                [haweentu].)<br />
                Muslimiintu way isku raacsan yihiin inaysan u bannaanayn haweeney dhiig
                qabta soon iyo salaad toona, gabadha ficilkan samaysay waa inay Allaah u
                toobad keento oo ay dambi dhaaf weydiisato, dawaafkiii ay Kacbada
                dawaaftayna waa midaan ansax ahayn, sacyigii Safwa iyo Marwa ee ay
                martayse waa u jiraa oo sida saxiixa ah way bannaan tahay in sacyiga
                dawaafka laga soo hor mariyo marka la xajinayo, waxaana ku waajiba inay
                ku celiso dawaafkii xajka sababtoo ah Dawaafka Ifaadadu (Dawaafka Xajka)
                waa rukni ka mid ah arkaanta xajka qofkuna aanu xajkiisa si buuxda uga
                xalaaloobi karin la’aantiis, sidoo kale haddii la qabo ninkeedu uma
                galmoon karo haddii ay inan tahayna lama nikaaxin karo ilaa ay dawaafkii
                xajka ku celiso.</p>
            <p><strong>Musdalifa ayay ka timid intaan habeenka kala barkiisa la
                    gaarin, maxram la’aanna way ku soo xajiday</strong><br />
                Su’aasha 101aad: Nin reer Masar ah oo Sucuudiga deggan ayaa wuxuu ku
                qaabilay garoonka diyaaradaha ee Jidda hooyadiis oo Masar ka timid xajna
                u socota, kaddibna Makkah ayay tageen waxayna guda galeen gudashadii
                xajka iyagoo la socda mid ka mid ah shirkadaha dadka xajisiiya
                (mudawif), markii ay Musdalifa marayeen mar qura ayay tukadeen salaaddii
                maqrib iyo tii cishe, kaddibna shirkaddii xajisiinaysey ayaa waxay ku
                khasabtay inay u kicitimaan Muna inta aan habeenka kalabarkiisaba la
                gaarin, halkaana waxay ku seegeen ku dhixitaankii Musdalifa, sidaas
                ayayna xajkoodii ku guteen, hooyadiis Masar ayay ku noqotay duruuftuna
                uma saamaxayso inay soo noqoto markii horana waxay soo xajiday maxram
                la’aan, maadaama ay diyaarad ku timid arrintaasi ma bannaan tahay?</p>
            <p>Jawaab: Xajkeedu waa ansaxayaa haddii ay arrintu sidaas u dhacday oo
                lagu khasbay inay Musdalifa ka baxaan oo Muna u kicitimaan intaan
                habeenka kalabarkiisa la gaarin, sababtoo ah ikhtiyaarkeeda kuma ay
                yeelin sidaas.<br />
                Arrinta labaad oo maxram la’aanta ah: Ma bannaana inay haweenku soo
                xajiyaan maxram la’aan, waana inay Allaah uga toobad keento dambigaas,
                xajkeeduna waa ansaxayaa, sidaasna kuma burayo.</p>
            <p><strong>Jidda ayay aaddey iyadoo xajiyaysa</strong><br />
                Su’aasha 102aad: Haweeney ayaa xaj ka soo ixraamatay meesha la yiraahdo
                Al-Sayl iyadoo dhiig caado qabta, markii ay Makkah timid waxay u
                gudubtay Jidda si ay dan uga soo qabsato sidaas ayayna ku daahir noqotay
                iyadoo Jidda ku sugan kaddibna way mayratay timaheediina way
                shanlaysatay waxayna soo aadday Makkah xajkeediina way dhammaysatay,
                haddaba maxaa ku waajibaya?</p>
            <p>Jawaab: Dhib ma keenayo safarka ay Jidda ku tagtay iyadoo dhiig
                qabta, waxna loo raacan mayo.</p>
            <p><strong>Haweeney Xaj Tamatuc ah soo ixraamatay oo caado
                    heshay</strong><br />
                Su’aasha 103aad: Naag ayaa waxay soo ixraamatay xaj tamatuc ah waxayna
                heshay dhiig caado intaysan Makkah soo gaarin, haddaba maxay falaysaa?
                Miyay xajiyaysaa inta aanay Cumraysan?</p>
            <p>Jawaab: Ixraamkeedii Cumrada ayay ku joogaysaa, haddiise ay daahir
                noqoto inta ka horraysa maalinta sagaalaadka Cumrada way
                dhammaystiraysaa haddii ay ka gaari karto, kaddibna xaj ayay xiranaysaa
                waxayna aadaysaa Carafaad si ay u dhammaystirto xajkeeda.<br />
                Haddii aysan daahir noqon inta ka horraysa maalinta sagaalaadka, waxay
                is dhex gelinaysaa xaj iyo cumro iyadoo oranaysa:<br />
                (Allahumma innii axramtu bixajjin maca cumratii.)<br />
                Ilaahow xajbaan ixraamtay oo aan cumradaydii ku daray.<br />
                Waxay sidaas ku noqonaysaa qaarin, sidaas ayayna xajkeeda iyo cumradeeda
                u wada gudanaysaa, waxaana ku filan hal dawaaf iyo hal sacyi oo ay marto
                maalinta ciidda ama maalmaha ka dambeeya (tashriiqa) iyadoo u
                niyaysanaysa xajkeedii iyo cumradeediiba, waxaa kaloo ku waajibaya
                hadyigii qiraanka sida ruuxa mutamatica ah oo kale.</p>
            <p><strong>Ma xajiyi karaa ninkayga oon ii idmin</strong><br />
                Su’aasha 104aad: Waxaan ahay haweenay da’ weyn oo maal qabeen ah
                ninkaygana in ka badan hal mar ayaan usoo bandhigay in aan xajiyo iimana
                oggolaan iyadoo aysan jirin wax sabab ah, waxaa jira walaalkay iga weyn
                oo inuu xajiyo doonaya, haddaba miyaan la xajiyaa walaalkay mise
                ninkayga ayaan addeecayaa oo waan iska joogayaa?</p>
            <p>Jawaab: Xajku waa ku waajib qofkii awooda oo shuruudihiisa buuxin
                kara, haweentaasina maadaama ay haysato maal ay ku xajido awoodna ay u
                leedahay, maxramna haysato waxaa ku waajiba inay sida ugu dhaqso badan u
                xajido, ninkeedana waa ka xaaran inuu is hortaago xajkeeda sabab
                la’aan.<br />
                Waxaa u bannaan inay walaalkeed raacdo oo la xajido xataa haddii aanu
                ninkeedu u oggalayn haddii arrintu u jirto sida ay sheegtay, sababtoo ah
                waxay gudanaysaa waajib Allaah saaray oo sida salaadda iyo soonka oo
                kale ah, Allaah xaqiisaana ka mudan wax walba in laga hor mariyo,
                ninkaaguna xaq uma lahan inuu kuu diido gudashada xajka waajibka ah,
                sabab la’aan kumana addeecaysid.</p>
            <p><strong>Timaha ka go’a haweenka ixraaman</strong><br />
                Su’aasha 105aad: Maxay samaynaysaa haweenta ixraaman haddii madaxeeda
                timo ka soo go’aan iyadoo ula qasdin?</p>
            <p>Jawaab: Haddii haweenta ixraaman madaxeeda timo ka soo go’aan iyadoo
                weysaysanaysa ama qubaysanaysa amaba ay ciddi ka jabto, waxaas oo dhami
                waxba uma dhimayaan xajkeeda, waxaase xaaraan ah in si ula kac ah loo
                gooyo, ninkuna waa sidoo kale haddii ciddiyihiisa ama garkiisa ama
                shaarubadiisa wax ka soo ga’aan haddii aan kas loo goyn, timaha
                taabashada ku soo go’aya waa timo aan markii horeba meel haysan, dhibna
                ma lahan soo go’iddoodu.</p>
            <p><strong>Miiqaadka ayay soo dhaaftay iyadoo caado qabta</strong><br />
                Su’aasha 106aad: Gabar ayaa soo cumraysatay waxayna miiqaadkii soo
                dhaaftay iyadoo dhiig qabta, waxay ku negaatay Makka ilaa ay ka daahir
                noqotay, Makka dhexdeeda ayayna ka ixraamatay, haddaba arrintaasi ma
                bannaan tahay maxaase ku waajibay?</p>
            <p>Jawaab: Arrintaasi ma bannaana, haweentii cumro doonaysa uma bannaana
                inay miiqaadka soo dhaafto iyadoon soo ixraaman, xataa haddii ay dhiig
                qabto way ixraamanaysaa wuuna ansaxayaa ixraamkeedu, waxaa arrintaas
                daliil u ah, markii ay dhashay Asma bintu Cumays Alle ha ka raali noqdee
                oo ahayd xaaskii Abuu Bakar, Rasuulkuna joogey Dul-Xulayfa isagoo u
                socda xajkii uu umadda ku sagootiyey ayay Asmaa Nabiga farriin u soo
                dirtay iyadoo weydiinaysa waxa ay falayso illeen xaj inay ixraamato ayay
                u socotay Rasuulku wuxuu ku yiri: Qubeyso oo hoosta dhiiggu ka imanayo
                maro isaga xir kaddibna ixraamo, dhiigga umuluhu wuxuu la mid yahay kan
                caadada marka sidaas darteed haweenta dhiigga qabta marka ay soo gaarto
                miiqaadka way qubaysanaysaa halka uu dhiiggu ka imaanayayna way
                awdaysaa, (waxay xiranaysaa timbooni iyo wixi la mid ah), kaddibna marka
                ay Makka soo gaarto ma imaanayso xaramka mana dawaafayso ilaa ay ka
                daahir noqoto, Nabigu Caa’isha markii ay dhiigga heshay iyadoo cumro soo
                xiratay wuxuu yiri:<br />
                (Samee falalka uu xaajigu samaynayo oo dhan wixii aan dawaafka Kacbada
                ka ahayn ilaa aad ka daahir noqotid.)<br />
                Bukhaari wuxuu intaas ku sii daray: Caa’isha Alle ha ka raali noqdee
                markii ay daahir noqotay kaddib ay Kacbada dawaaftay sacyigiina ay
                martay, taasina waxay daliil u tahay haweentu haddii ay xaj ama cumro
                xirato iyadoo dhiig qabta ama inta aanay dawaafin ay dhiig hesho inaysan
                u bannaanayn inay dawaafto ama sacyido ilaa ay ka daahir noqonayso,
                haddiise ay dawaafto iyadoo daahir ah kaddibna ay dhiig hesho, markaas
                way dhammaystiraysaa oo sacyiga way maraysaa iyado dhiiggeeda qabta
                timihii madaxana way gaabinaysaa cumradiina halkaa ayay kaga
                xalaaloobaysaa sababtoo ah sacyiga Safa iyo Marwa marka la marayo qofku
                inuu daahir yahay shardi ma ahan.</p>
            <p><strong>Musdalifa oo laga baxo goor hore</strong><br />
                Su’aasha 107aad: Waxaa jirta in Rasuulku dadka tabarta daran u fasaxay
                inay Musdalifa ka baxaan marka uu dayaxu dhaco si ay Muna u tagaan inta
                aan dadku isku soo ciriiriyin oo ay jamaraadka u tuurtaan haddaba
                haweenka oo dhami miyay rukhsadaas Rasuulka ku camal falayaan oo
                Musdalifa ay ka baxayaan marka dayuxu dhaco?</p>
            <p>Jawaab: Haweenka oo dhami ma tabar darna, tabar darraduna waa tilmaan
                rag iyo dumarba ay yeelan karaan, awoodduna waa sifo rag iyo dumarba
                yeelan karaan, Caa’isha Allaah ha ka raali noqdee waxay ka shallaayi
                jirtey inaysan Rasuulka weydiisan inay raacdo dadka tabarta daran sidii
                ay u weydiisatay Sawda Alle ha ka raalli noqdee, sidaas darteed
                arrintaani waxay ku xiran tahay qofka xaaladdiisa oo qofka tabarta daran
                ayaa loo oggol yahay rukhsaddaas inuu ka faa’ideysto sida saxiixa ahna
                marka ay Muna tagaan dadkaasi khasab kuma ahan inay sugaan qorraxda soo
                bixitaankeeda ee horay ayay ka tuuranayaan haddii ay doonaan, haddiise
                ay sugaan qorrax soo baxa sidaas ayaa fadli badan kumase waajib ahan,
                waayo markii horeba ujeeddada laga lahaa inay soo guureeyaan waxay ahayd
                inaysan saxmadda iyo ciriiriga dadka dhib kala kulmin, haddii ay soo
                gaarto Muna intaan qorraxdu soo bixin oo ay doonto inay tuurato dhib
                kuma sugna, laakiin qofka xoogga leh ee awooda kama soo bixi karo
                Musdalifa illaa uu salaadda subax tukado sidii uu yeelay Nabiga.</p>
            <p><strong>Qof maal leh oo geeriyooday isagoon xajkii
                    gudan</strong><br />
                Su’aasha 108aad: Haweeney ayaa geeriyootay iyadoon xajiyin waxayna ka
                tagtay maal iyadoo ay joogaan ninkeedii iyo aabbaheed iyo walaalaheed
                waxayna isku khilaafeen in maalka laga bixiyo intaan la qaybin lacag
                loogu xajiyo iyo in kale waxayna door bideen inay culimada waydiiyaan,
                waxayna idin ka doonayaan jawaab?</p>
            <p>Jawaab: Haddii sida aad u sheegtay arrintu tahay waxay ka bixinayaan
                maalka wax ku filan in loogu xajiyo oo loogu cumraysto, waase haddii ay
                awood u lahayd markii ay noolayd inay xajido, haddiise ay faqiir ahayd
                oo aanay awoodin, kuma waajibayo xaj iyo cumro toona, maalka ay ka
                tagtay haddii dayn lagu lahaa dayntaa laga bixinayaa wixii soo harana
                waxaa laga dhigayaa laba qaybood ninkeedu nus buu qaadanayaa inta soo
                hartana aabbahaa la siinayaa, walaaluhuna waxba kuma lahan aabbahaana ka
                hor istaagay dhaxalka.</p>
            <p>Cutubka Sagaalaad – Udxiyada</p>
            <p><strong>UDXIYADA</strong><br />
                Udxiyada haweenku way qali karaan<br />
                Shanlaysiga timaha qof doonaya inuu Udxiyo qalo</p>
            <p><strong>Udxiyada haweenku way qali karaan</strong><br />
                Su’aasha 109aad: Haddii la gaaro xilligii udxiyada reerkana ninkii uu ka
                maqan yahay, ma u bannaan tahay haweenta inay udxiyadii qasho?</p>
            <p>Jawaab: Way u bannaan tahay inay haweentu udxiyada qasho, haddii ay
                duruufi keento, lana buuxiyo shuruudihii kale ee udxiyada.<br />
                Waxaa sunne ah marka la biraynayo in la magacaabo qofka laga qalayo
                udxiyadaas, haddii aan la magacaabin oo qalbiga laga niyaysto dhib ma
                lahan oo way ansaxaysaa, haddii qofkii laga qalayey qof aan ahayn si aan
                ula kac ahayn loogu magacaabo, iyaduna way ansaxaysaa oo Alle niyadda
                ayuu daalacanayaa.</p>
            <p><strong>Shanlaysiga timaha qof doonaya inuu Udxiyo
                    qalo</strong><br />
                Su’aasha 110aad: Haweentu haddii ay doonayso inay udxiyada xoolo qasho,
                waajib miyay ku tahay inaysan shanlayn timaheeda, iyadoo waliba dhibaato
                kala kulmaysa shanlo la’aanta tobankaas maalmood?</p>
            <p>Jawaab: Waxaa jira xadiis saxiix ah oo Ummu Salama Alle ha ka raalli
                noqdee laga wariyey inuu Nabiga yiri:<br />
                (Haddii la gaaro tobanka maalmood [ee Dul-Xijjah ugu horraysa] oo
                qofkiin doono in uu udxiyaysto, yaanu waxba ka goyn timihiisa iyo
                jirkiisa.)<br />
                Warin kale ayaa waxay ahayd:<br />
                (Ha daysto timihiisa iyo ciddiyihiisa.)<br />
                Culimadu waxay yiraahdeen: Ujeeddadu waa in aan timaha la suulin sida in
                la xiiro ama la gooyo ama la gubo iyo wixi la mid ah, sidaas awgeed
                shanlaynta iyo timaha oo la hagaajiyo ma soo galayaan waxa la diiday,
                sidoo kale waa la mayri karaa timaha oo la kala bixin karaa, haddii
                sidaas timo ku go’aan iyadoon loola qasdin dhib ma keenayso, haween tana
                way u bannaan tahay inay timaha shanlaysato haddii ay u baahato waana
                isku mid udxiyadaasi inay tahay mid sunne ah ama aan ahayn.</p>
            <p>Cutubka Tobnaad – Guurka</p>
            <p><strong>GUURKA</strong><br />
                Guurka saaniga iyo saaniyaddu waa baadil<br />
                Shardiga u wakiilashada nikaaxa qof kale<br />
                Muxuu Islaamku ka qabaa xaddaynta taranka iyo nidaamintiisa<br />
                Nin diin leh baa isoo doonay laakiin hooyaday ayaa iga hor
                istaagtey<br />
                Guurkaasi waa saxiix<br />
                Xaamilada guurkeeda ilaa ay ka dhasho<br />
                Isagoo sakhraansan baa loo nikaaxshey<br />
                Dumaashigu maxram kuuma ahan<br />
                Guursiga Ahlu-Kitaabka gabdhahooda<br />
                Gabar uu guur ka doonayo ninkii waliga u ahaa<br />
                Nin jirran guurkiisu ma ansaxayaa?<br />
                Ma ansaxayaa guurka gabar aan qaan gaarin aabbaheedna aan laga
                doonin?<br />
                Guurka naag la furay oo aan dhiig helin muddo siddeed bilood ah<br />
                Haweeney la guursaday iyadoon ciddadii dhammaysan<br />
                Shardiga lakala xirto marka la is guursanayo<br />
                Ceebta ka soo if baxda labada is guursada midkood<br />
                Haweenta aan dhiiggu ka go’in nikaaxeedu ma fasakhmayaa, mase loo
                galmoon karaa?<br />
                Xukunka in haweenka gadaal looga tago<br />
                Nin gabar guursaday kaddibna arkay inaysan bikro ahayn<br />
                Nin gabadhiisii ku sadaqaystay nin kale meher la’aan<br />
                Meherka gabadhaa iska leh qof kale uma bannaana inuu ku tagri falo
                iyadoon ka raali ahayn<br />
                Suldaanku wali ma u noqon karaa haweeneydii aan wali lahayn?<br />
                Guurka gabadha aayadu dhashay<br />
                Meherka<br />
                Nikaaxa Shiqaarka (Beddelka)<br />
                Qof dhiig loogu deeqay nikaaxiisa ma saamayso<br />
                Naagta lala baxo nikaax cusub ayaa lagu celinayaa<br />
                Guurka bikro laga sinaystay<br />
                Guurkaani ma ansaxayaa?<br />
                Naag nin kale u doonan mala dooni karaa<br />
                Xiriirka dhex mara guurdoonka<br />
                Wuxuu ka dhaartay isagoon nikaaxsan<br />
                Sidee u dooranayaa ninkii aan guursan lahaa<br />
                Guurka naag uur leh<br />
                Guurka haweenka Ahlu-Kitaabka ah<br />
                Guurka nin Ahlu-Kitaab ah gabar Muslimad ah<br />
                Nin la waayey oo xaaskiisii la guursaday kaddibna soo noqday<br />
                Eegmada haweenku ay ragga eegaan</p>
            <p>GUURKA<br />
                <strong>Guurka saaniga iyo saaniyaddu waa baadil</strong><br />
                Su’aasha 111aad: Muxuu yahay macnaha loola jeedo aayaddan?<br />
                (Saanigu ma guursado waxaan saaniyad ama mushrikad ahayn, saaniyaddana
                ma guursado waxaan saani ama mushrik ahayn, waana laga reebay arrintaas
                mu’miniinta.)<br />
                Haddaba qofkii isagu dambigaan ku dhaco mushrig gaal ah miyuu
                noqonayaa?
            </p>
            <p>Jawaab: Markaan akhrino aayaddan uu Allaah ku soo gabagabeeyey,<br />
                (Waa laga reebay arrintaas mu’miniinta), Waxaan ka qaadanaynaa xukun ah
                inay xaaraan tahay in loo guuriyo nin saani ah ama naag saaniyad ah la
                guursado. Macnuhu waxaa weeye ninka saaniga ah qofna uma bannaana in uu
                gabadhiisa u guuriyo, naagta saaniyadda ahna ma bannaana in la
                guursado.<br />
                Arrintaas markaan ogaanay kaddib qofkii dambigaas u bareera laba midkood
                ayuu noqonayaa:<br />
                1. Haddii uu rumaysan yahay inay ka xaaraan tahay inuu guursado isla
                markaasna uu guursado isagoo hawadiisa raacaya, markaas isaguna saani
                kale ayuu noqonayaa, sababtoo ah xaaraan buu ku guursaday, mana ansaxayo
                guurkaasi, sida la ogsoon yahay nikaax xaaraan ah haweentu ninka xalaal
                ugu noqon mayso, galmood iyo baashaal toona, ninkaasina saani ayuu ku
                noqonayaa xalaalaysiga uu xalaalaystay haweentaas uu guursaday iyadoo
                saaniyad ah oo xaaraan ka ah,<br />
                2. Haddii uu ictiqaadsan yahay inay u bannaan tahay inuu guursado isaga
                oo inkiraya xaaraantinimaynta uu Allaah xaaraantinimeeyey guurkaas,
                wuxuu markaan noqonayaa mushrig sababtoo ah wuxuu xalaaleeyey wax uu
                Allaah xaaraantinimeeyey Allaahna wuxuu yiri: (Mise waxay leeyihiin kuwo
                Allaah shurako la ah oo u jideeyey diin iyo (xukun) aan Allaah
                idmin?)<br />
                Allaah kuwa dadka u jidaynaya oo u sharciyaynaya diin aanu isagu u
                jidayn, wuxuu kala mid dhigay kuwo sheegtay inay isaga shirkad la
                yihiin, markaas ninka xalaalaystay inuu guursado saaniyad isagoo iska
                indha tiraya oo ka tagaya xukunkii sharciga ahaa wuxuu noqonayaa
                mushrik.<br />
                Hadal iyo gunaanadkiis ninkii guursada saaniyad, haddii uu citiqaadsan
                yahay inay ka xaaraan tahay, wuxuu noqonayaa saani, haddiise aanu
                citiqaadsanayn inay ka xaaraan tahay uuna inkirsan yahay xukunkaas
                xaaraantinimaynta ah wuxuu noqonayaa mushrik, waayo wuxuu xalaaleeyey
                wax Alle xaaraantinimeeyey Allaahna wuxuu yiri:<br />
                (Ma guursanayo (saaniyadda) waxaan ka ahayri saani ama mushrig.) Waxaa
                isna kuwaas la mid ah ninka gabadhiisa u guuriya nin saani ah.<br />
                Hase yeeshee arrintaasi way ka suulaysaa haddii ay ka toobad keenaan oo
                saaniyadda iyo saanigu haddii ay dhillaysigii ka toobad keenaan
                saaninimadii waa ka haraysaa, sida qofka faasiqa ah haddii uu toobad
                keeno faasiqnimadu uga harto, waana sidaas oo haddii ay saaniyadda iyo
                saanigu ka toobad keenaan dhillaysiga waa la guursan karaa loona guurin
                karaa.</p>
            <p><strong>Shardiga u wakiilashada nikaaxa qof kale</strong><br />
                Su’aasha 112aad: Nin doonaya inuu isu guuriyo gabar uu waligeeda yahay
                miyay u bannaan tahay inuu qof kale u wakiisho? Shardi miyaa in la
                magacaabo ninka marka wakiilka la samaynayo? Haddii ay bannaan tahay
                guurka in wakiil loo sameeyo, maxay tahay shuruudda laga doonayo?</p>
            <p>Jawaab: Way bannaan tahay in la samaysto qof nikaaxa kaaga wakiil
                noqda waxaadna oranaysaa hebel baan u wakiishay inuu igu nikaaxiyo
                heblaaya, waana inuu gabadha magaceeda sheego, mana ahan inuu yiraahdo
                waxaan kuu wakiishay in aad gabar ii soo raadisid oo ii meherisid,
                sababtoo ah arrintaas mugdi baa ku jira (jahli) waxaana ka iman kara
                dhibaato iyo iyadoo la is dhagro, hadhoowna ay ka dambayso qoomamo iyo
                labadii la isu guuriyey oo gurigoodii halkaas ku dumo, sababtoo ah ninka
                wakiilka laga dhigtay wax kasta oo isaga la fiican oo uu ku qanacsan
                yahay, waxaa la arkaa ninkii isaga wakiishay inuusan sidaas u arkin (ama
                uu sidaas cagsigeeda u arko), sidaas darteed waxaa daruuri ah inuu
                magacaabo haweenta loo nikaaxinayo.<br />
                Sidoo kale ninka gabadha wilaayadeeda hayaa wuxuu samaysan karaa wakiil
                isagoo oranayo waxaan kuu wakiishay in aad gabadhaan ku nikaaxiso hebel,
                isagoo ninka magiciisa sheegaya, waana inuu wakiilku ninkaas garanayo
                gabadhuna ay ka raali tahay ayna garanayso.<br />
                Waxaa halkaas nooga caddaatay inay bannaan tahay ninku inuu samaysto
                wakiil uga wakiil ah nikaaxiisa ama wilaayada gabadha uu wilaayadeeda
                hayo.<br />
                Shardiga wakiilku waa inuu yahay nin istaahila in arrintaas loo wakiisho
                oo caqli leh, mana bannaana in haweeney arrintaas loo wakiisho sababtoo
                ah haweentu iyadu isuma guurin karto.</p>
            <p><strong>Muxuu Islaamku ka qabaa xaddaynta taranka iyo
                    nidaamintiisa?</strong><br />
                Su’aasha 113aad: Ma bannaan tahay ruux Muslim ah inuu raaco hababka loo
                adeegsado kala fogeynta dhalmada?</p>
            <p>Jawaab: Shareecada Islaamku waxay aad u dhiirri gelisey in taranka la
                badiyo waxayna ku tirisay inuu ka mid yahay nicmooyinka waaweyn ee Alle
                dadka ugu gallad sheegto, dhalmda in la joojiyo ama la kala fogeeyaana
                waa arrin dhan ka ah abuurista Allaah iyo shareecada Islaamka ee uu
                Rabbi uga raalli noqday addoomadiisa, waana arrin salka ku haysa oo ay
                soo abaabuleen dad Islaamka cadow ku ah, waana caado jaahilnimo ah mana
                bannaana in dhalmada la xannibo haddii aysan duruufi keenin, sida haddii
                ay haweentu ku dhib mudanayso oo aanay si caadi ah u dhali karin in la
                qalo mooyaane, ama inay tabar daran tahay oo aysan xamili karin uurka
                sannad kasta oo markaas loo baahdo in la kala fogeeyo dhalmadeeda.<br />
                Culimada fiqigu waxay banneeyeen haddii haweentu uur qaaddo iyadoon
                tabar u hayn oo xannuunsan nafteedana loo baqo isla markaana la dareemo
                uurkaas iyadoo aan afartan bari ka soo wareegin, in la siin karo daawo
                baabi’isa oo soo ridda uurkaas, waxaana dhacda in ay waajib noqoto in
                haweenta laga hor istaago uuraysiga marmarka qaarkood, waana marka si
                dhab ah loo sugo inay halis ku galayso haddii ay uuraysato.</p>
            <p><strong>Nin diin leh baa isoo doonay laakiin hooyaday ayaa iga hor
                    istaagtey</strong><br />
                Su’aasha 114aad: Waxaan ahay gabar 24 sano jir ah waxaana isoo doonay
                inan diin leh oo ka qalin jabiyey jaamacad kana dhashay reer ahlu diin
                ah, aabbahay wuu ka raalli noqday wuxuuna iga codsaday in aan la kulmo,
                waan la kulmay oo inta is aragnay sida ay diintu oggoshahay baan isku
                qanacnay, markii ay hooyaday arrinta ogaatay way dhaaratay oo geed dheer
                iyo mid gaabanba waxay u fuushay in aan ninkaasi iguursan, aabbahay
                arrinta inuu xalliyo ayuu isku dayey, wuuse ku guul darraystay, haddaba
                xaq ma u leeyahay in aan sharciga la tiigsado, si arrintayda wax looga
                qabto?</p>
            <p>Jawaab: Arrintu sida ay gabadhu sheegayso hadday tahay, hooyadu xaq
                uma lahan inay is hortaagto waana ka xaaraan kumana addeecaysid hooyadaa
                is hortaaggaas, Nabiguna wuxuu yiri:<br />
                (Waxaa la isku addeecaa wanaagga.)<br />
                Wanaagguna ma ahan gabar nin kufkeed ah soo doonay in loo diido, waxaa
                kaloo Nabiga laga wariyey inuu yiri:<br />
                (Haddii uu guur idinka soo doono nin aad diintiisa iyo dabcigiisaba ka
                raalli tihiin u guuriya, haddiise aad sidaas yeeli weydaan waxaa dhulka
                ka dhacaya fitno iyo fasahaad weyn.)<br />
                Wayna u bannaan tahay haddii ay gabadhu ka fursan weydo inay maxkamadda
                u bandhigto arrinkeeda.</p>
            <p><strong>Guurkaasi waa saxiix</strong><br />
                Su’aasha 115aad: Nin iyo naag ayaa waxaa dhex maray xiriir aan
                wanaagsanayn, xiriirkaas oo aan dhaafsiisnayn dhunkasho, muddo kaddibna
                wuu ka toobad keenay xiriirkiina halkaas ayuu ku dhammaaday wuuna
                qoomameeyey jaahilnimadii uu ku kici jirey, kaddib wuxuu guursaday
                islaantii ay xiriirka lahaan jireen gabadheedii.<br />
                1. Ma u bannaan yahay guurka gabadhaasi?<br />
                2. Horay miyuu ka furayaa ayadoo iminka muddo laba sano ah is qabaan
                mise Alle waa naxariis badan yahaye xukun kale ayay leeyihiin?<br />
                3. Ninkaasi Allaah uyuu u toobad keenay ciqaabkiisana ka cabsanayaa
                wuxuuna doonayaa inuu jidka wanaagsan maro Allaahna dhammaan waxaan uga
                rajaynaynaa hanuun, noo faa’ideeya Alle ha idiin naxariistee?</p>
            <p>Jawaab: Guurkaasi waa ansaxayaa waana inuu xaaskiisa haysto
                macaamilada dhexdooda ahna hagaajiyo, waxa dhex maray isaga iyo
                hooyadeed waa inuusan u sheegin iyada iyo cid kale toona haddii xiriirka
                ka dhexeeyey isaga iyo gabadha hooyadeed uu ahaa mid ku eg af iska
                dhunkasho iyo wax la mid ah, oo uusan gaarin xiriirkoodu inuu ka
                sinaysto (iyadoo sinadu tahay meesha ugu sarraysa xaaraantinimada
                xiriirka dhex mara nin iyo naag ajnabi kala ah).<br />
                Haddii xiriirkoodu gaaray inuu ka sinaysto oo uu si dhab ah ugu
                galmooday, uma bannaana inuu guursado gabadheeda, waana inuu furo sida
                raajixa ah in kastoo culimada qaarkood ay yiraahdaan gabadhu xaaraan
                kagama noqonayso oo galmoodkaasi ma saamaynayo heer uu xaaraantinimo
                gaarsiiyo, waxaase hubaal ah inuu saamaynayo galmoodkaasi gabadha
                guurkeeda.</p>
            <p><strong>Xaamilada guurkeeda ilaaay ka dhasho</strong><br />
                Su’aasha 116aad: Maxay diintu ka qabtaa in la guursado naag garoob ah
                iyadoo uur leh oo waliba uurkaasi uu yahay mid ay sino ku keentay,
                haddiise la nikaaxiyo nikaaxu ma ansaxayaa?</p>
            <p>Jawaab: Ninkii nikaaxsada haweeney garac riman, nikaaxaas wax kama
                jiraan, mana ansaxaayo, waana ka xaaraan inuu u galmoodo, Allaahna kor
                ahaaye wuxuu yiri:<br />
                (Ha u qasdina in aad nikaaxisaan ilaa ciddadu dhammaato.)<br />
                Wuxuu kaloo yiri:<br />
                (Haweenka uurka leh ciddadoodu waa inay umulaan (dhalaan).) Rasuulkuna
                wuxu yiri:<br />
                (Uma bannaana qof rumaysan Allaah iyo maalinta qiyaamaha inuu manidiisa
                ku waraabiyo beer aanu lahayn [macnaha waa inuusan u galmoon haweeney
                uur leh oo aanu isagu uurayn].) Imaamu Maalik iyo Axmed sidaas ayay
                yiraahdeen, Imaamu Shaafici iyo Abuu Xaniifa waxay yiraaahdeen wuu
                ansaxayaa, wuxuuse Abuu Xaniifa xaaraantinimeeyey in loo galmoodo ilaa
                ay ka dhalayso, Imaamu Shaafici wuu banneeyey in loo galmoodo wuxuuna
                yiri: Manida saanigu wax xurmo ah ma lahan, ilmaha uu xaaraanta ku
                dhalayna kuma abtirsanayaan nasabna ku raaci mayaan, Rasuulkuna wuxuu
                yiri: ()<br />
                Macnaha waxba ma helayo ilmaha uu sinada ku dhalay dadka ugama sokeeyo
                xaqna kuma leh. Sidoo kale ilmahaasi abtirsi kuma raacayaan ninka
                guursaday haweenta oo uur leh, waayo wuxuu guursaday iyadoo cid kale soo
                uuraysay.</p>
            <p><strong>Isagoo sakhraansan baa loo nikaaxshey</strong><br />
                Su’aasha 117aad: Khamriyacab ayaa khamro soo cabbay saaxiibbadiis oo
                qaarkood khamro cabsan yihiin ayuu soo watay, waxayna u yimaadeen qaaddi
                gabar ayaana lagu mehershey, ayaamo kaddib qaaddigu wuxuu ogaaday ninku
                inuu khamro cabsanaa markii nikaaxu dhacayey, haddaba nikaaxaasi sidee
                noqonayaa?<br />
                Jawaab: Haddii nikaaxu dhacay isagoo sakhraansan nikaaxaasi ma ansaxayo,
                waxaana taas la mid ah haddii ay iyadu sakhraan tahay, haddiise aysan
                sakhraan ahayn nikaaxaasi waa ansaxayaa, ficilkaasina waa Allaah
                nicmadiisi oo laga abaal dhacayo iyo nicmadii oo lagu beddelayo
                macsi.</p>
            <p><strong>Dumaashigu maxram kuuma ahan</strong><br />
                Su’aasha 118aad: Ma bannaan tahay inaysan haweentu ka xijaaban ninkeeda
                walaalihiis iyo ilma adeerradiis, mase bannaan tahay wiilku hadduu
                qaanqaaro inuu la seexdo hooyadiis iyo gabdhaha walaalihiis ah?</p>
            <p>Jawaab: Ninka walaalihiis iyo ilma adeerradiis xaaskiisa maxram uma
                noqon karaan (haddii aanu jirin xiriir kale oo nasab ama nuugmo ah oo ka
                dhexeeya), haweentana uma bannnaana dumaashi iyo ina adeer toona inay
                astur la’aan ku qaabisho, xataa haddii ay yihiin kuwo lagu kalsoon yahay
                oo xumaan aan looga cabsanayn, Allaahna wuxuu Qur’aanka ku bayaaniyey
                ragga haweenku aanay ka xijaabanayn wuxuuna yiri:<br />
                ([Haweenku] quruxdooda yaanay u muujin wixii aan ka ahayn nimankooda,
                iyo aabbayaashood, iyo nimankooda aabbayaashood, iyo wiilashooda, iyo
                wiilasha ay dhaleen nimankoodu, iyo wiilasha walaalahood, iyo wiilasha
                gabdhaha ay walaalaha yihiin, iyo hablaha (Muslimiinta ah), iyo
                addoomadooda, iyo kuwa raaca ee ay ka guurtay himadii haweenku, iyo
                carruurta (aan wali caqliyaysan) ee aan cawrada haweenka
                fiirsanayn.)<br />
                Ka mid ma ahan dumaashi iyo ina adeer dadka aayaddu xustay, lamana kala
                saarin haddii ay yihiin dad wanaagsan oo aan xumaan laga filayn iyo
                haddii xumaan lagu tuhun san yahay, si sharafta loo ilaaliyo fasaadka
                iyo sharkana loo hor istaago, waxaa xadiis saxiix ah lagu wariyey,
                Nabiga in la weydiiyey dumaashiga uuna yiri: () (Dumaashigu waaba
                dhimasho.) Macnaha isagaaba ugu halis badan, ruuxa Muslimka ahna waa
                inuu sharaftiisa iyo diintiisa ilaashado.<br />
                Wiilashu haddii ay waynaadaan oo da’doodu gaarto toban sano uma bannaana
                inay hal gogol kula seexdaan hooyooyinkood iyo gabdhaha walaalahood ah,
                iyadoo sidaas loo yeelayo si looga hor tago sharka iyo wixii fitno ka
                iman karto oo dhan, loona ilaaliyo cawrada, Nabiguna wuxuu amray in
                carruurta (wiilasha iyo gabdhaha) loo kala duwo gogosha markii ay
                da’doodu gaarto toban sano wuxuuna yiri:<br />
                (Awlaadiinna salaadda inay tukadaan fara markii ay da’doodu gaarto
                todaba sano, kuna garaaca markii ay gaaraan toban sano, jiifkana u kala
                duwa.)<br />
                Waxaa kaloo la faray ilmaha iyagu aan wali qaan gaarin, inay saddex
                waqti gurigooda soo galiddiisa u idan qaataan, waqtiyadaas oo ah waqtiyo
                loo malaynayo inay dadka cawradoodu muuqanayso, Allaahna wuxuu ku
                magacaabay waqtiyadaas cawro, wuxuuna yiri:<br />
                (Kuwa xaqa rumeeyow ha idan warsadeen (markay guriga soo galayaan)
                addoomadiina iyo caruurtiina aan wali qaangaarin saddex waqti, salaadda
                subax ka hor iyo markaad iska dhigtaan dharka duhurkii, iyo salaada
                cishaha kaddib, waa saddex waqti oo cawro ah (la nasto), ma aha korkiina
                iyo korkooda midna dhib intaas kaddib, way idin kor socdaan (shaqeeyaan)
                qaarkiinba qaarbuu ka ahaaday, sidaas ayuuna ku caddayn Eebbe
                aayaadkiisa Eebbana waa oge falsan.)<br />
                (Markay caruurtiinnu qaan gaadhaan haydin idan warsadeen siday idiin
                idan warsadeen kuwii ka horreeyey, saasuuna idiinku caddayn Allaah
                aayaadkiisa, Allaahna waa oge falsan.)</p>
            <p><strong>Gabar uu guur ka doonayo ninkii waliga u ahaa</strong><br />
                Su’aasha 120aad: Waxaa jirta gabar aan ina adeerkeed wali uga sokeeya
                jirin, isaguna uu doonayo inuu guursado, haddaba wakiil miyuu u
                samaysanayaa nikaaxiisa sida ku xusan qaar axaadiista ka mid ah, mise
                isagaa isu meherinaya intuu markhaatiyaal soo kaxaysto, daliil lagu
                qanco naga siiya?</p>
            <p>Jawaab: Haddii ay arrintu tahay sida aad u sheegteen oo aad leedahay
                gabadha aad ilma adeer tihiin oo aad doonaysid in aad guursatid iyaduna
                ku raali tahay isla markaana aysan jirin cid wali u ah oo aan adiga
                ahayn, waxaa kuu bannaan in aad guursato adigoo ka wakiil ah naftaada
                iyo tan gabadhaba, shuruudihii kale ee nikaaxana dhawraya, waxaana
                sidaas qaba Xasan, Maxamed bin Siiriin, Rabiica bin Abii Cabdirraxmaan,
                Maalik bin Anas, Abii Xaniifa, Isxaaq, Abii Thawr, waana sida laga
                wariyey Axmed bin Xanbal, Bukhaari sida uu wariyey wuxuuna yiri:
                (Cabdirraxman bin Cawf ayaa wuxuu ku yiri Ummu Xakiim bintu Faarid: ()
                “Ma ii dhiibanaysaa wilaayadaada?” Waxayna ku tiri, “Haa.” Markaas ayuu
                yiri, “Waan ku guursaday.” Waayo isaga ayaa gacanta ku haya aqbalkii iyo
                iijaabkii, guurkuna sidaas ayuu ku ansaxay sababtoo ah, waxaa gabadha
                bixiyey waligeedii iyaduna way ku raali noqotay ninkii guursanayeyna
                nikaaxeedii waa aqbalay, waxayna la mid tahay sida haddii nin kale
                gabadha wilaayadeeda hayn lahaa oo kale.<br />
                Warin kale ayaa Nabiga laga wariyey inuu xorreeyey Safiyo oo
                meherkeediina uu ka dhigay xorraynteeda.<br />
                Imaamu Axmed waxaa kaloo laga wariyey inuu sheegay inaysan bannaanayn
                gabadha waligeedu inuu isu guuriyo kaligiis, ayse tahay inuu nin kale u
                wakiisho gabadha wilaayadeeda uguna guuriyo idankeeda, wuxuuna soo
                daliilsaday warin laga wariyey Abuu Daawuud oo uu dadka warinayey ku
                jirey Cabdul-Malik bin Casiir oo ahayd in Muqiira bin Shucba uu
                wakiishay nin u meheriya haweenta isagoo Muqiira ninkaas kale gabadha
                uga dhawaa, waase la daciifiyey arrintaas oo Cabdul-Malik bin Casiir
                wuxuu ka mid ahaa dadka ay caadada u tahay in ay qariyaan daciifnimada
                xadiiska ay warinayaan (mudalis), sidoo kale waxaa wax ka sheegay
                xifdigiisa culimada qaar ka mid ah, haddiise warintaasi ay saxiix noqoto
                ma burinayso arrintii hore ee aan soo xusnay, waxaana suurta gal ah in
                la kulmiyo labada dhacdo oo ay bannaan tahay inuu isu guuriyo isagoon
                cid kale u wakiilan ama uu cid kale u wakiisho wilaayadeeda.<br />
                Jamhuurka culimadu waxay qabaan in qowlka hore ee Imaamu Axmed uu xoog
                badan yahay xagga daliilka qowlkiisa labaadna uu ku habboon yahay xagga
                dhowrsanaanta iyo in tuhun laga dheeraado.</p>
            <p><strong>Nin jirran guurkiisu ma ansaxayaa</strong><br />
                Su’aasha 121aad: Ma ansaxayaa guurka nin loo guuriyey isagoo
                xanuunsan?</p>
            <p>Jawaab: Nin jirran guurkiisu waa ansaxayaa haweentuna way dhaxlaysaa
                sida ay qabaan jamhuurka culimadu oo ay ka mid yihiin saxaabadii iyo
                taabiciintii, waxaana meher loo siinayaa meherka dhex-dhexaadka ah ee
                loo badan yahay, lagamana badin karo siday culimadu isku waafaqsan
                yihiin.</p>
            <p><strong>Ma ansaxayaa guurka gabar aan qaan gaarin aabbaheedna aan
                    laga doonin</strong><br />
                Su’aasha 122aad: Nin ayaa waxaa u joogtay gabar uu dhalay oo aan wali
                qaan gaarin, isagoo maqan ayaa nin loo guuriyey, weli kalena uma joogin,
                markhaatiyaal been ah ayay keensadeen oo ka markhaati kacay in abtigeed
                walaalkeed yahay waxayna ka dhigeen in aabbaheed dhintay, sidaas ayaana
                lagu meheriyey, haddaba guurkaasi ma ansaxayaa?</p>
            <p>Jawaab: Guurkaasi ma ansaxayo waxayna la mid tahay iyadoo weli la’aan
                la meheriyey, abtiguna sidaas weli uguma noqon karo markhaatiga la
                furayna waa markhaati beenaale, nikaaxeeduna waa baadil sida ay culimada
                iyo fuqahada badankoodu qabaan, sida Shaafici iyo Axmed iyo kuwo kale,
                aabbaheedna wuu u cusboonaysiin karaa nikaaxa (haddii uu doono), ciddii
                markhaatiga beenta ah ka furtay oo sheegtay in aabbaheed dhintay
                abtigeedna walaalkeed yahay iyo abtiga qudhiisa waxaa waajib ah in la
                ciqaabo, gabadha haddii uu ninkaasi u galmooday waxaa laga doonayaa
                meherkeedii, waxayna culimada badankoodu qabaan sida Shaafici, Abii
                Xaniifa iyo Axmed qawlkiisa ugu caansan, in aabbaheed u guurin karo
                iyadoo weli ku jirta nikaaxii baadilka ahaa ciddadiisii.</p>
            <p><strong>Guurka naag la furay oo aan dhiig helin muddo siddeed bilood
                    ah</strong><br />
                Su’aasha 123aad: Nin ayaa xaaskiisii furay iyadoo wiil u nuujinaysa
                waxayna kala maqnaayeen siddeed bilood, kaddibna nin kale ayaa
                guursaday, waxayna is qabeen muddo dhan intay hal dhiig ka hesho,
                kaddibna wuu furay waxayna joogtay saddex bilood, wax dhiig ahna ma ay
                helin siddeedii bilood oo hore iyo intii ninka labaad qabey iyo
                saddexdii bilood ee u dambeyseyba, kaddib waxaa guursaday ninkii hore ee
                ay wiilka u haysey, haddaba guurkaas maxaa ka ansaxaya?</p>
            <p>Jawaab: Ma ansaxayo guurkii hore iyo kan labaadba waxaana ku waajib
                ah inay furniinkii hore ciddadiisa dhammaysato kaddibna furniinkii
                labaad ay ciddadiisa dhamaysato, labadaas ciddo markay dhammaysato
                kaddib ay guursato ciddii ay doonto.</p>
            <p><strong>Haweeney la guursaday iyadoon ciddadii
                    dhammaysan</strong><br />
                Su’aasha 124aad: Nin ayaa haweeney guursaday waxay is qabeen saddex sano
                waxayna u dhashay wiil iminka labo sano jir ah, waxay sheegtay in markii
                la guursanayey ay laba jeer dhiig heshay (oo dhiiggii saddexaad u
                dhimanaa), waxaa uga markhaati kacay ninkii hore ee furay isagoo ku
                furay laba dalqadood, haddaba guurkaasi ma fasakhmayaa mise waa in la
                furo?</p>
            <p>Jawaab: Haddii uu ninkeedii caddeeyey isagoo ka run sheegaya in la
                guursaday iyadoon dhiiggii saddexaad helin, nikaaxeedu waa baadil waana
                inuu iska furo iyadana waxaa ku waajiba inay ciddadii hore dhammaysato
                kaddibna ay gasho ciddo labaad oo ah galmoodka uu ninku u galmooday,
                haddiise ay dhiiggii saddexaad heshay intuusan ninka labaad u galmoon,
                ciddadii hore way dhammaysatay, marka uu furo ninka labaadna waxay
                tirsanaysa saddex dhiig oo ciddo ah kaddibna waxay guursanaysaa ninkii
                ay doonto nikaax cusub, wiilka ay u dhashayna waa wiilkiisii oo xalaal
                ah, waana loogu abtirinayaa nasabna wuu ku raacayaa maadaama ninku
                nikaaxa baadilka aanu u war hayn.</p>
            <p><strong>Shardiga la kala xirto marka la is guursanayo</strong><br />
                Su’aasha 125aad: Nin ayaa haweenay guursaday waxayna shardi ka dhigatay
                markii la nikaaxinayey inuusan naag kale la guursan, guriga ay deggan
                tahayna ka rarin, waxaa jirtey gabar ay dhashay oo ay shardi uga dhigtay
                inay la noolaato gabadhaasi wuuna ku waafaqay, haddaba waajib miyay ku
                tahay inuu oofiyo ballantaas, haddiise uu ballantaas ka baxo haweentu ma
                ka furmaysaa?</p>
            <p>Jawaab: Waa ansaxayaan shardiyada la kala xirto markii nikaax dhacayo
                iyaga iyo wixii la mid ahba, waxaana sidaas qaba mad-habta Imaamu Axmed
                iyo kuwo kale, sida qaar ka mid ah saxaabadii iyo taabiciintii,
                taabicu-taabiciintii, sida Cumar ibnu Khaddaab, Camr ibnul Caas, Shurayx
                Al-Qaaddi, iyo Awsaaci.<br />
                Mad-habta Maalikiyadu waxay qabtaa haddii ay shardisato in furniinkeeda
                iyadu gacanta ku hayso (markii ay doonto is furto) in shardigaasi
                ansaxayo, Imaamu Axmedna sidaas oo kale ayaa laga wariyey.<br />
                Bukhaari iyo Muslim waxay ka wariyeen Nabiga inuu yiri:<br />
                (Shardiyada waxaa ugu xaq mudan in la oofiyo shardiga la kala dhigto
                marka la is guursanayo.)<br />
                Cumar bin Khaddaab wuxuu yiri:<br />
                “Nabigu haweenka waxa lagu xalaalaysanayo farjigooda ayuu ka dhigay tan
                u xaq mudan shuruudaha in la oofiyo.”</p>
            <p><strong>Ceebta ka soo if baxda labada is guursada
                    midkood</strong><br />
                Su’aasha 126aad: Haweeney ayaa nin guursaday, markii uu u soo galayna
                waxay jirkiisa ku aragtay baras, haddaba miyay u bannaan tahay inay ka
                fasakhato nikaaxaas?</p>
            <p>Jawaab: Haddii labada is guursaday midkood ceeb ka soo baxdo sida
                waalli, juudaan ama baras, kan kale waxaa u bannaan inuu ka fasakhdo
                nikaaxa, haddiise uu ku raali noqdo ceebtaas ka soo baxday nikaaxu ma
                fasakhmayo, haddii ay ka fasakhato waxba kama qaadanayso aqalkii loo
                dhigay, sidoo kalena meherkii lama siinayo haddii ay fasakhato intaanu u
                galmoon, haddiise uu galmoodo meherkeedii way leedahay.<br />
                Haweenta aan dhiiggu ka go’in nikaaxeedu ma fasakhmayaa mase loo galmoon
                karaa?<br />
                Su’aasha 127aad: Nin ayaa guursaday gabar bikro ah, wuxuuna ogaaday
                (markuu la aqal galay) in aanu dhiiggu ka go’in (mustaxaada),
                reerkeeduna way u qariyeen iyagoo og, haddaba nikaaxaas ma iska fasakhi
                karaa? Mase ka soo ceshan karaa meherka dadkii u qariyey? Waajibse ma ku
                tahay aabbaheed iyo hooyadeed inay dhaartaan haddii ay inkiraan? Mase u
                galmoon karaa gabadhaas?<br />
                Jawaab: Nikaaxu wuu ku fasakhmayaa cilladaan oo kale sida mash-huurka ah
                labada qawl ee ugu xoog badan Imaamu Axmed iyo qayrkiis.<br />
                Qawlka hore waa: Uma galmoon karo inuu dhib kale (sino) ka cabsanayo
                mooyaane, mana ay dhacdo.<br />
                Qawlka labaadna wuxuu oranayaa: Ma bannaana in loo galmoodo waana sida
                mash-huurka ku ah Imaam Axmed wuxuuna qabaa inaysan bannaanayn daruuro
                mooyaane.<br />
                Waxaa kaloo jira xaalado nikaaxu fasakhmayo sida farjiga oo awdma (la
                guri), waalida iyo cudurka juudaanka. Xaaladahaas oo dhan Imaamu Maalik,
                Shaafici iyo Axmed waxay qabaan in nikaaxu uu fasakhmayo, sidaasoo
                kalana Cumar binu Khaddaab ayaa laga wariyey.<br />
                Sidoo kale waxaa laga dooday oo culumada qaarkood ay u arkaan in aan
                galmoodku bannaanayn haddii ay jiraan wax carqaladaynaya, sida najaaso
                farjigu leeyahay oo kale, dhiig furankuna waa ka sii xag jiraa.<br />
                Haddii uu fasakho intuusan la aqal gelin wax meher ah ma uu bixinayo
                haddiise uu la aqal galo meher ayaa laga doonayaa, gooni bixidda uu la
                gooni baxay u dhigankeed.<br />
                Qawl kale ayaa oranaya haddii uu u galmooday meherkii waxaa laga
                doonayaa ciddii markii hore u qarisay jirrada ay haweentu qabto.<br />
                Waxaa kaloo la yiri: Meher laguma lahan, wuxuuna xaq u leeyahay inuu
                dhaarsado ciddii uu sheegay inay ku dageen guurkaas haddii ay inkiraan
                inay falkaas sameeyeen.<br />
                Khilaaf weyn ayaa ka jira in loo galmoon karo haweeneyda dhiig furanka
                qabta, Imaamu Shaafici iyo qaar kale waxay qabaan in loo galmoon karo.
                Mad-habta Imaamu Axmed waxay qabaan oo agtooda mash-huur ka ah aan loo
                galmoon karin inay daruuro timaado mooyaane.<br />
                Haddii aanu la iman wax muujinaya inuu ku raalli noqday ceebta ka soo
                baxday qofta uu guursaday sida hadal ama ficil iyo wix la mid ah, xaq
                wuxuu u leeyahay inuu guurkii ka noqdo, haddiise uu u galmoodo kaddib
                markii laga arkay raalli ahaansho, wax ikhyaar ah ma lahan, haddii uu ku
                andacoodo inuusan ku ogayn dhiig furanka sida mash-huurka ah wuu iska
                fasakhi karaa.<br />
                [Jamhuurka culimadu waxay qabaan in loo galmoon karo, lamana hayo
                xaddiis ay ku caddahay in aan loo galmoon karin, Ilaahay wuxuu xarrimay
                galmoodka haweenka xaydka qaba ee ma xarrimin ustaxaada.]</p>
            <p><strong>Xukunka in haweenka gadaal looga tago</strong><br />
                Su’aasha 128aad: Nin ayaa xaaskiisa ka dalbaday inuu gadaal (dabada) uga
                galmoodo, haddaba ficilkaas maxay diintu ka qabtaa?</p>
            <p>Jawaab: Ficilkaasi waa mid aad u xun oo munkar ah, (oo aan diinta
                Islaamka ku bannaanayn) Abuu Daawuud iyo Nasaa’i iyo qayrkoodba waxay
                Nabiga ka wariyeen inuu yiri:<br />
                (Lacnadi haku dhacdo ninkii haweentiisa gadaal uga galmooda.)</p>
            <p><strong>Nin gabar guursaday kaddibna arkay inaysan bikro
                    ahayn</strong><br />
                Su’aasha 129aad: Nin ayaa gabar guursaday isagoo moodaya inay bikro
                tahay kaddibna waxaa u caddaatay inay garoob tahay oo aanay bikro ahayn,
                haddaba ma fasakhi karaa nikaaxaas?</p>
            <p>Jawaab: Wuu ka noqon karaa nikaaxaas wuxuuna xaq u leeyahay inuu
                dalbado in la siiyo meherkii uu bixiyey beddelkiisii oo ah faraqa u
                dhexeeya bikrada iyo garoobka haddiise uu fasakho intuusan la aqal gelin
                meher ma uu bixinayo.</p>
            <p><strong>Nin gabadhiisii ku sadaqaystay nin kale meher
                    la’aan</strong><br />
                Su’aasha 130aad: Ma bannaan tahay in uu nin gabadhiisa ku sadaqaysto nin
                kale wax meher ahna aan la magacaabin gabadhana aan la siin?</p>
            <p>Jawaab: Ma bannaana inuu ninku gabadhiisa ku sadaqaysto nin kale,
                meherkeediina meesha laga saaro, guurka caynkaas ahna ma ansaxayo,
                waxaana laga doonayaa inay keento caddayn in aan meher laga qaadin
                ninkaas, waxayna xaq u leedahay meherka haweenka iyadoo kale ah la
                siiyo, meherkuna waa xaq ay gabadhu leedahay kitaabka Allaah iyo sunnada
                Rasuulka ayaa caddeeyey inuu meherku waajib yahay Allaahna subxaanahu
                watacaalaa wuxuu yiri:<br />
                (Waxaa la idiin banneeyey wixii intaas kasoo haray in aad ku dalabtaan
                xoolihiinna adinkoo dhowrsoon oon xumaan (sino) falin.)<br />
                Haweenka oo nikaax la’aan la guursado haddii ay naftooda hibeeyaan
                (heeran yihiin) waxay u khaas ahayd Nabiga, Allaahna subxaanahu
                watacaalaa wuxuu yiri:<br />
                (… iyo haweeney mu’minaad ah hadday nafteeda Nabiga u hibayso, haddii uu
                doono inuu guursado Nabigu iyadoo ay gaar kuu tahay mu’miniinta ka
                sokow.)</p>
            <p><strong>Meherka gabadhaa iska leh qof kale uma bannaana inuu ku tagri
                    falo iyadoon ka raali ahayn</strong><br />
                Su’aasha 131aad: Miyay bannaan tahay inuu ninku ku aqal dhisto meherka
                gabadhiisa ama walaashiis?</p>
            <p>Jawaab: Meherku waa xaq ay gabdhuhu leeyihiin waana qayb maalkooda ka
                mid ah haddiise ay u hibayso ama ay ugu abaal guddo aabbaheed iyadoon la
                qasbin way bannaan tahay, haddiise aysan u hibayn uma bannaana inuu wax
                ka qaato waayo iyada ayaa gaar u leh hantidaas, aabbaheedna wuxuu si
                gaar ah xaq ugu leeyahay inuu maalkaas ka qaato waxaan iyada dhibayn
                awlaaddiisa qaar ka mid ahna waa inuusan ku gooni yeelin, sida Nabiga
                laga wariyey inuu yiri:<br />
                (Cuntadiinna waxaa ugu wanaagsan tan aad shaqaysataan, carruurtiinuna
                waxay ka mid yihiin waxaad shaqaysateen).</p>
            <p><strong>Suldaanku wali ma u noqon karaa haweeneydii aan wali
                    lahayn?</strong><br />
                Su’aasha 132aad: Gabar ayaa waxay gaartay da’dii guurka mana ay lahan
                cid ka mas’uul ah oo walaayadeeda haysa, magaaladana qaaddi ma joogo
                haddaba duqa magaaladu booskii qaadiga ma geli karaa?</p>
            <p>Jawaab: Ruuxa dumarka ah waxaa u xaq mudan wilaayadeeda aabbaheed,
                waxaana ku xiga awoowgeed iyo awoowayaasheed haddii la helayo haddii
                kuwaas la waayana waxaa ku xiga wiilkeeda iyo wixii raga ah ee isaga ka
                farcama, waxaa ku sii xiga walaalkeeda ay isku aabbe iyo hooyo yihiin
                waxaana ku sii xiga walaalkeed ay isku aabbe yihiin intaas kaddibna
                qaraabadeeda siday ugu kala dhow yihiin oo ay dhaxalka u kala leeyihiin
                bay isugu xigsanayaan, haddii intaas la waayo waxaa wilaayadeeda qaadaya
                suldaanka waxaana naa’ib ka noqonaya maxkamadda sharciga ah ninka
                mas’uulka ah, (qaalliga magaalada).<br />
                Duqa maqaalada dawladda ayaa u xilsaartay in uu wakiil uga yahay
                arrimaha maamulka ee magaaladaas waana kan wakiilka ka ah oo fuliya
                wixii xukun ah oo la fulinayo.<br />
                Waxaa halkaas nooga caddaatay in haweeneydii aan wali lahayn duqa
                magaaladu aanu qaadi karin wilaayadeeda, balse xilkaas loo dhiibayo
                qaaddiga sharciga ah, mana jiro magaalo waddankeenna ka mid ah oo qaaddi
                lahayn, haddii aysan lahaynna magaalada ay hoos timaaddo ayaa qaadigii
                joogaa sida qaalibka ah.</p>
            <p><strong>Guurka gabadha aayadu dhashay</strong><br />
                Su’aasha 133aad: Nin ayaa haweeney guursaday kaddibna way kala tageen
                nin kale ayaana guursaday, ninkii kale waxay u dhashay gabar, kaddibna
                islaantaasi way geeriyootay ninkii hore ee furayna wuxuu guursaday naag
                kale waxayna u dhashay wiil, wiilkii wuxuu soo doonay gabadhii ay
                dhashay aayadiis, muxuu sharcigu ka qabaa arrintaas?</p>
            <p>Jawaab: Way bannaan tahay in wiilkaasi guursado gabadhaas, iyadoo
                waliba aabbihiis uu qabi jirey hooyadeed, waxaana u daliila aayadda uu
                Allaah ku xusay dadka aan guurkoodu bannaanayn oo marka uu soo tiriyey
                dhammaantood uu yiri:<br />
                (Intaas wixii aan ahayn waa la idiin banneeyey.)<br />
                Gabadha aan soo xusnay kuma ay jirin kuwa aayaddu sheegtay, sidaas
                darteed guurkeedu waa bannaan yahay.</p>
            <p><strong>Meherka</strong><br />
                Su’aasha 134aad: Haween ayaa waxay ninkeeda ku lahayd meherkeedii,
                waxayna u cafiday markii ay dhimanaysey, waxaa markhaati ka ahaa
                arrintaas nin lagu kalsoon yahay iyo naago, waxayna hortooda ka qirtay
                inay ninkeeda u cafidey meherkeedii, haddaba arrintaasi ma
                ansaxaysaa?</p>
            <p>Jawaab: Ma ansaxayso cafintaasi ilaa dadkii dhaxalka lahaa ay u
                cafiyaan, maadaama ay u cafiday markii ay dhimanaysey (oo maalkeedu
                dhaxal wareegayey) iyadoo aan horay u cafin intii ay caafimaadka
                qabtey.<br />
                Haddiise ay u cafiso iyadoo caafimaad qabta way ansaxaysaa,
                markhaatiguna sida ay sheegeen imaamyada Shaafici iyo Maalik iyo Axmed
                wuu ku ansaxayaa hal nin iyo dhaar (lagu kabo), sidoo kalena Imaamu
                Maalik wuxuu sheegay inuu ku ansixi karo laba naagood iyo dhaar (lagu
                kabo), haddiise markay dhimanayso ay sheegto inay ninkeeda meherkii
                horay ugu cafiday intay caafimaadka qabtey lagama aqbalayo sida ay
                qabaan, Abii Xaniifa iyo Axmed iyo culimo kale, Imaamu Shaaficina wuxuu
                qabaa in laga aqbalo.<br />
                Nabigu wuxuu yiri:<br />
                (Allaah qof kasta xaqiisii waa uu siiyey, ee yaan loo dar daarmin (wax
                dheeraad ah in la siiyo) qof dhaxalka wax ku leh.)<br />
                Qofka bukaanka ah uma bannaana inuu qof dhaxalka wax ku leh siiyo intii
                Allaah siiyey in ka badan.</p>
            <p><strong>Nikaaxa Shiqaarka (Beddelka)</strong><br />
                Su’aasha 135aad: Waxaa jira in culimada qaarkood ay banneeyeen nikaaxa
                shiqaarka (beddelka) loo yaqaan, haddii meher rasmi ah lagu heshiiyo
                xilliga nikaaxa, culimada qaarkoodna ay diidaan, haddaba nikaaxaasi ma
                ansaxayaa?</p>
            <p>Jawaab: Nikaaxa shiqaarku ama beddelku waa inuu ninku ninka kale ku
                yiraahdo gabadhaada ii guuri gabadhaydaan kuu guurinayaaye ama uu
                yiraaho ii guuri walaashaa walaashay ayaan kuu guurinayaaye ama uu
                yiraahdo ii guuri gabadhaada walaashay aan kuu guuriyee, iyo wixi la mid
                ah, meher ha magacaabeen ama yaanay magacaabin ee nikaax caynkaas ahi
                wuxuu ka mid yahay kuwa la reebay.<br />
                Nabigu wuu reebay nikaaxaas waxaana sidaas ka wariyey saxaabada kala ah
                Ibnu Cumar, Abuu Hurayra, iyo Mucaawiya, axaadiis kalena sidaas oo kale
                ayay xustay culimaduna way isku khilaafeen nikaaxaasi inuu ansaxayo iyo
                in kale.<br />
                Sida saxiixa ah nikaaxaasi ma ansakayo xataa haddii meher la bixinayo
                innagoo ka duulayna axaadiista aan soo sheegnay, waliba xadiiska
                Mucaawiye waxaa ku xusan inuu Madiina amiirkeeda amray inuu kala furo
                ciddii nikaaxa caynkaas ah isku qabta iyagoo waliba meherkii magacaabay
                wuxuuna yiri Mucaawiye, “Kaasi waa nikaaxii shiqaarka ee uu Rasuulku
                reebay.” Sida saxiixa ahna ma ansaxayo nikaaxaasi maadaama uu
                shardigiisu yahay hablo is waydaarsiga aan soo xusnay ee uu nin walba
                kan kale ku oranayo ii guuri walaashaa ama gabadhaada ama gabadha
                walaashaa, anna aan kuu guuriyo gabadhayda ama walaashay ama gabadha
                walaashay iyo wixi la mid ah, iyadoo xaqiiqo ahaantii mid walba midda
                kale meher looga dhigayo, taas oo ah dulmi iyo fasaad keenaya khilaaf
                iyo mashaakil fara badan, iyadoo markii horeba waxa la reebay oo laga
                hortagayey ahaa fasaadka, Allaahna wuxuu yiri:<br />
                (Haddii aad ku dooddaan arrin u celiya (xukunkeeda) Allaah iyo Rasuulka
                haddaa tihiin kuwo rumeeyey Allaah iyo maalinta dambaysa (Qiyaamaha),
                sidaas ayaana khayr roon oo wanaag badan xagga abaalmarinta.)<br />
                Haddii aan u celinno arrinkaan kitaabka Allaah waxaan helaynaa in Allaah
                uu yiri:<br />
                [Al-Xashr 7]<br />
                Wuxuu kaloo yiri:<br />
                [An-Nuur 63]<br />
                Wuxuu kaloo yiri:<br />
                [An-Nisaa’ 80]<br />
                Haddii aan arrinkaas sunnada Rasuulka u celinno waxaan ka helaynaa
                Nabigu inuu axaadiis kala duwan ku mamnuucay guurkaas kagana digay,
                ruuxa Muslimka ah waxaa ku waajiba inuu qaato awaamirta ku xusan
                kitaabka Allaah iyo sunnada Nabiga isla markaana aanu jalleecin wax
                kasta oo khilaafsan.</p>
            <p><strong>Qof dhiig loogu deeqay nikaaxiisa ma saamayso</strong><br />
                Su’aasha 136aad: Haddii gabar aan guurkeeda doonayo ugu deeqo xubin
                jirkayga ka mid ah in lagu rakibo ama dhiiggayga wax ka mid ah lagu
                shubo, xalaal ma ii noqonaysaa in aan guursado?</p>
            <p>Jawaab: Allaah wuxuu xaaraantinimeeyey nikaaxa qaraabada sida
                gabadhaada, walaashaa iyo wixi la mid ah, wuxuu sidoo kale
                xaaraantinimeeyey guurka hooyada naaska ku nuujisay aanse ku dhalin iyo
                gabadheeda iyo wixii la mid ah, waxaa sidoo kale la xaaraantinimeeyey
                guurka wiilkaaga xaaskiisa, sidoo kale waxaa la mid xaaska aabbahaa,
                intaas kaddibna wuxuu Allaah yiri:<br />
                (Wixii intaas ka baxsan waa idiin xalaal.)<br />
                Xukunkaasna waa mid sidiisii u taagan.<br />
                Haddaba ninku haddii uu dhiig ama xubin jirkiisa ka mid ah qof kale ugu
                tabarruco waxba ma xaaraantinimeeyaan daliilna looma hayo, dhan kale
                haddaan ka eegno nuugmada lagu walaaloobayo waxaa shardi looga dhigay
                inay labada sano ee hore tahay sababtoo ah jirka iyo laftuba way ku
                kobcaan dhiigguna sidaas oo kale ma ahan xataa haddii ilmaha oo yar lagu
                shubo oo uu quwad iyo nolol ka helo, kama xaaraantinimoobayo guur ahaan
                sida muuqata Allaah ayaana xaqiiqda og.</p>
            <p><strong>Naagta lala baxo nikaax cusub ayaa lagu
                    celinayaa</strong><br />
                Su’aasha 137aad: Gabar ayaa la guursaday iyadoon la ogaysiin ama idan
                laga qaadan ehelkeeda, culimada Soomaalida qaarkood waxay yiraahdaan
                haddii naag la nikaaxiyo iyadoon ehelkeed laga idan qaadan nikaaxaasi
                waa baadil wixii ay isugu tagaanna waa sino haddii masaafo 100
                kiilomitir ah aysan u jirin meesha gabadha lagu meheriyey ehelkeedii,
                haddaba Islaamku muxuu arrintaas ka qabaa?</p>
            <p>Jawaab: Nikaaxa waxaa shardi looga dhigay joogitaanka mas’uulkeeda
                waliga u noqon kara sida ay jamhuurka culimadu qabaan, haweentu
                wilaayadeeda ma haysan karto haween kalena weli uma noqon karto,
                wilaayada waxaa iska leh aabbaheed haddii la waayana ehelkeeda kale ayaa
                hadba siday ugu kala dhow yihiin wilaayadeeda u qaadaya, haddii
                ehelkeeda la waayo suldaanka ayaa wali u ah haweenka aan ehelka lahayn,
                mad-habuhu waxay qabaan marka laga reebo mad-habta xanafiyada inuu
                nikaaxu baadil noqonayo haddii aan gabadha weligeeda la weydiisan.<br />
                Haddaba waxaa waajib ah nikaaxaha qarsoodiga ku dhacay oo aan laga idan
                qaadan ehelkeedii in mar labaad la cusboonaysiiyo iyadoo gabadha
                aabbaheed laga doonayo haddii uu nool yahay ama qof uu wakiishay haddii
                la waayana kuwa ugu dhow ayaa la weydiisanayaa, haddii la waayana
                wakiilkiisa, haddii midna la waayana suldaanka magaaladaas ayaa laga
                doonayaa ama naa’ibkiisa isaga ayaana meherinaya.</p>
            <p><strong>Guurka bikro laga sinaystay</strong><br />
                Su’aasha 138aad: Nin ayaa gabar bikro ah ka sinaystay wuxuuna doonayaa
                inuu guursado ee miyay u bannaan tahay?</p>
            <p>Jawaab: Haddii arrintu sida la sheegay u dhacday waxaa labadoodaba ku
                waajiba inay u toobad keenaan Allaah oo ay ka haraan faaxishada ay
                sameeyeen isla markaana qoomameeyaan ficilkaas xun ayna goostaan in
                aanay mar dambe u noqonayn, waa inay badiyaan camalada wanaagsan, markaa
                waxaa laga yaabaa inuu Allaah ka toobad aqbalo oo uu ugu beddelo
                xumaantii wanaag, wuxuuna yiri Alle:<br />
                (Kuwa aan Allaah la caabudin ilaah kale, oo aan dilin naf Allaah
                xaaraantinimeeyey in loo dilo waxaan xaq ahayn, oo aan sinaysan, ciddii
                sidaas fasha dambi ayay la timid. Waxaana loo laalaabayaa cadaabka
                maalinta qiyaamaha, wuuna ku waarayaa isagoo dullaysan. Ciddii toobad
                keenta oo rumaysa oo fasha camal suubban mooyee, kuwaas xumaantoodii
                wanaag ayuu Alle ugu beddelaa, waana dambi dhaaf badane naxariis badan.
                Ruuxii toobad keena oo fala camal wanaagsan Ilaahiis ayuu u soo noqday
                noqosho.)<br />
                Haddii uu gabadhaas guur ka doonayo waxaa ku waajiba in uu sugo inta ay
                dhiig caado ka helayso hal mar, markii ay dhiiggaas ka daahir noqoto wuu
                mehersan karaa, haddiise ay caddaato inay uur leedahay ma bannaana inuu
                nikaaxsado ilaa ay ka dhasho, innagoo dabbaqayna xadiiska Rasuulka ee
                ahaa:<br />
                (Rasuulku wuxuu reebay inuu ninku manidiisa ku waraabiyo abuur (uur)
                aanu lahayn.)</p>
            <p><strong>Guurkaani ma ansaxayaa?</strong><br />
                Su’aasha 139aad: Ma bannaan tahay in aan gabadhayda u guuriyo aabbahay
                abtigiis, mase bannaan tahay in aan guursado ina adeertay oo aan naas
                wada nuugnay hal maalin ama maalin barkeed?</p>
            <p>Jawaab: Su’aasha hore haddaan ka jawaabno kuuma bannaana in aad
                gabadhaada u guurisid aabbahaa abtigiis, sababtoo ah aabbahaa abtigiis
                waa abtigaa oo kale isaga iyo wixii ka farcamaba iyo wixii kasii
                farcamaba Allaahna wuxuu yiri ()<br />
                Abtigu maxram ayuu u yahay walaashiis gabadhceda, iyo wixii kasii
                farcamaba.<br />
                Su’aasha labaad haddaan u gudubno, haddii nuugmadaasi ay tahay mid
                gaaraysa shan jeer iyo wixii ka badan waqtiga nuugmadaasina ay ahayd
                labada sano ee ilmaha la nuujiyo, waxay noqonaysaa nuugmo kala
                xaaraantinimaynaysa, umana bannaana in uu guursado ina adeertiis naas la
                nuugtay isaga walaalihiis mid ka mid ah, haddiise nuugmadaasi ay ka yar
                tahay shan jeer, ama waqtigaas uu nuugay ahaa markii da’diisu gaartay
                laba sano intii ka dambeysey wax saamayn ah ma yeelanayso.<br />
                Nuugmada sharcigu nuugmo ka soo qaadayo waa midda ilmaha naaska afka loo
                galiyo markii uu ka tagana waxaa laga soo qaadayaa hal nuugmo, haddii uu
                mar labaad ku noqdana waxaa laga soo qaadayaa nuugmo labaad, sidaas
                ayayna ku soconaysaa ilaa ay shan nuugmo ka gaarto.<br />
                Halkaas waxaa nooga caddaaday in meesha wax laga eegayaa ay tahay
                nuugmada ee aysan ahayn maalmaha, waxaana dhici karta in ilmuhu saacad
                in ka yar ay ugu dhamaystiranto nuugmadii sharcigu oggolaa, waxaa dhacda
                shan maalmood iyo in ka badan inaysan ugu dhamaystirmin nuugmadaasi.</p>
            <p><strong>Naag nin kale u doonan mala dooni karaa</strong><br />
                Su’aasha 140aad: Ma bannaan tahay nin inuu doono naag nin kale u
                doonan?</p>
            <p>Jawaab: Waxay isku raaceen afarta imaam inaysan bannaanayn in
                haweeney nin u doonan laga dul doono. Imaamka Bukhaari kitaabkiisa waxaa
                ku qoran inuu Nabigu yiri:<br />
                (Ninna uma bannaana inuu doono naag nin kale u doonan, iyo inuu ka dul
                baayaco badeecad uu nin kale baayacay (oo la isku af gartay).)<br />
                Waxay culimadu ka doodeen haddii ay dhacdo oo nin ka duldoono haweeney
                uu doonay nin kale oo uu guursado, in guurkaasi ansaxayo iyo in kale,
                Maalik iyo Axmed (labadiisa qawl mid ka mid ah) waxay yiraahdeen
                guurkaasi ma ansaxayo.<br />
                Abii Xaniifa iyo Shaafici iyo Axmed qawl kale oo laga wariyey waxay
                qabaan inuu ansaxayo guurkaasi, waxayna yiraahdeen waxa xaaraanta ah waa
                doonitaanka.<br />
                Culimada oranaysa ma ansaxayo guurkaasi waxay iyagu qabaan nikaaxaas
                inuu soo galayo xaaraantinimayntii hore, hase yeeshee iskuma ay
                khilaafin in ninkaasi uu dambaabey oo ku caasiyey Alle iyo Rasuulkiisa,
                in kasta oo qaarkood ka doodeen arrintaas, haddana qofku haddii uu dambi
                uu og yahay ku kaco waxay dhaawacaysaa diintiisa iyo caddaaladdiisa iyo
                mas’uuliyaddii uu Muslimiinta u qaban lahaa.</p>
            <p><strong>Xiriirka dhex mara guurdoonka</strong><br />
                Su’aasha 141aad: Gabar ayaa waxay doonaysaa in ay ogaato waxa ay diintu
                ka qabto xiriirka dhex mara ruux dumar ah iyo nin guur ka doonaya?</p>
            <p>Jawaab: Haddii uu xiriirkaas gabadhu ay ula jeedo nikaaxa kaddib
                intuusan la aqal galin dhib kuma sugna waayo waa xaaskiisii haddiise uu
                yahay intaan nikaaxu dhicin ma bannaana inay xiriir yeeshaan oo uu ku
                raaxaysto hadalkeeda ama aragti ay is arkaan ama in uu la kali noqdo
                sababtoo ah Nabigu wuxu yiri:<br />
                (Ninna yuusan la gooni noqon ruux dumar ah kaligiis, haweentuna kaligeed
                yaysan safrin inuu maxram la socdo mooyaane.)<br />
                Haddii xiriirkaas iyo wada kulankaas yahay nikaaxa kaddib dhib kuma
                sugna, haddiise uu yahay inta aan nikaaxu dhicin waa xaaraan oo ajnabi
                ayay kala yihiin ilaa uu ka nikaaxsado.</p>
            <p><strong>Wuxuu ka dhaartay isagoon nikaaxsan</strong><br />
                Su’aasha 142aad: Nin ayaa naag reerkoodii ka doonay kaddibna aabbaheed
                ayay is af dhaafeen oo isku xanaaqeen wuxuuna ku dhaartay inay hooyadii
                oo kale ka tahay gabadhaasi kaddibna waa ay heshiiyeen gabadhiina waa
                lagu daray meher go’anna waa lagu heshiiyey, miyay haddaba dhaartiisii
                hore saamaynaysaa, mise kafaaaro gud buu bixinayaa muxuuse yahay
                kafaaregudkaasi?</p>
            <p>Jawaab: Maadaama dhaartaasi ay nikaaxa ka horraysey kuma yeelanayso
                saamayn guurkiisa kumana waajibayso kafaaro gudkii dihaarku (dihaarku
                waa kafaara gudka ku waajibta haddii ninku naagtiisa yiraahdo hooyaday
                baad iga tahay iyo wixi la mid ah) maadaama ay dhaartaasi ka horreysey
                nikaaxa, waxaase ku waajiba kafaaro gudkii dhaarta Allaahna wuxuu
                yiri:<br />
                (Kuwa xaqa rumeeyow ha xarrimina wanaagga (xalaasha) Allaah idiin
                banneeyey hana xadgudbina, Allaah ma jelca kuwa xad gudbee. Waxna ka
                cuna wuxuu idinku arsaaqay Allaah isagoo xalaal fiican ah, kana cabsada
                Allaah oo ah midka aad rumaysantihiin. Allaah idiin ma qabto dhaar
                danla’aaneed (laqwi) laakiin wuxuu idiin qaban dhaartaad u qasaddaan,
                kafaaragudkeeduna waa quudin toban miskiin (oo siisaan) kan ugu
                dhexdhexaadsan waxaad ku quudisaan ehelkiinna ama arrad bixintooda ama
                xorayn qoor, ciddaan heli karinna waxay soomi saddex maalmood, taasaana
                ah kafaarada dhaartiinna markaad dhaarataan, ee dhawra dhaartiinna
                saasuuna idiinku caddayn Allaah aayaadkiisa, waxaadna mudan tihiin in
                aad ku mahdisaan.)<br />
                Wuxuu kaloo Alle yiri:<br />
                (Nabiyow maxaad u xarrimi wax Allaah kuu xalaaleeyey si aad u raalli
                geliso haweenkaaga, Allaah waa dambi dhaafe naxariiste ah. Allaah waa
                idiin caddeeyey waxa aad dhaartiinna kaga xalaaloobaysaan, waana wax
                walba oge falsan.)<br />
                Waxaa ku waajiba inuu quudiyo toban miskiin oo siiyo cunto dhexdhexaad
                ah oo aan liidan, miskiin kasta waxaa la siinayaa saac barkii ama wax la
                mid ah ama toban miskiin ayuu dhar siinayaa, ama wuxuu xoraynayaa
                addoon, haddii uu intaas midna waayo wuxuu soomayaa saddex maalmood oo
                isku xigta.</p>
            <p><strong>Sidee u dooranayaa ninkii aan guursan lahaa?</strong><br />
                Su’aasha 143aad: Maxay yihiin arrimaha ugu muhiimsan ee aan ku dooranayo
                ninka guurka iga doonaya, dambise ma iga saaran yahay haddii aan nin
                wanaagsan diido anigoo eegaya arrimo adduunyo?</p>
            <p>Jawaab: Waxyaalaha ugu muhiimsan ee ay habboon tahay inay haweenku
                ragga soo doonaya ay ku doortaan waa akhlaaqda iyo diinta, wixii intaas
                ka soo hara tix gelin weyn ma leh sida maalka iyo nasabka, arrinta ugu
                muhiimsan waa inuu ninka gabadha soo doonayaa ku sifoobo dabci wanaagsan
                iyo diin, sababtoo ah hadduu ninku diin iyo dabci isku darsado haweentu
                khayr ka waayi mayso oo hadduu qabo wanaag ayuu ku haysanayaa haddii uu
                furayana si wanaagsan ayuu u siidaynayaa, tan kale ruuxa diinta iyo
                dabciga wanaagsan leh khayr iyo barako lagama waayo carruurteeduna waxay
                ka baranayaan diin iyo dhaqan wanaagsan, haddii ninka labadaas laga
                waayo waa inay gabadhu iska ilaaliso, gaar ahaan kuwa salaadda
                fududaysta, ama kuwa khamriga, iyo wixi la mid ah isticmaala Allaah
                hanaga nabad geliyee.<br />
                Kuwa aan iyagu salaaddaba tukan diinta way ka baxeen kumana xirmayso
                haweeney mu’minad ah waxaana loo baahan yahay inay haweentu ahmiyad
                dheeraad ah siiso ninka diinta iyo dabciga wanaagsan leh, nasabkana
                hadduu ku darsado oo ay noqdaan dad kuf isu ah way ka sii fiican tahay,
                Rasuulkuna wuxuu yiri:<br />
                (Hadduu idiin yimaado nin aad diintiisa iyo dabcigiisa ka raalli tihiin
                u guuriya.)</p>
            <p><strong>Guurka naag uur leh</strong><br />
                Su’aasha 144aad: Muxuu yahay xukunkiisu nin nikaaxsaday naag uur leh
                uurkaasina uu marayo bishii 8aad, Nikaaxaasi ma waxaa laga soo qaadayaa
                mid aan jirin oo faasid ah mise waa mid sax ah? Arrintaasna waxaa ku
                dooday laba shiikh oo nala jooga, labadaas shiikh midkood baadil ayuu ka
                dhigay nikaaxaas midna wuu ansixiyey, wuxuuse yiri looma galmoon karo
                ilaa ay ka dhasho?</p>
            <p>Jawaab: Haddii uu ninku guursado naag uur garac ah sidda nikaaxaasi
                waa baadil, waana ka xaaraan inuu u galmoodo waxaana u daliila Ilaahay
                qowlkiisa ah:<br />
                (Ha u qasdina xiridda guurka inta ay ka gaarayso ciddadu
                waqtigeeda.)<br />
                Iyo aayadda kale ee uu ku yiri:<br />
                (Haweenka uurka leh ciddadoodu waa inay ummulaan.)<br />
                Iyo qawlka Rasuulka ee ah:<br />
                (Uma bannaana nin Muslim ah inuu manidiisa ku shubo naag sidda uur uusan
                lahayn, ee nin kale leeyahay.)<br />
                Xadiis kale ayaa wuxuu ahaa:<br />
                (Looma galmoodo (lama guursado) xaamilada ilaa ay ka dhasho.)<br />
                Waana sida ay qabaan Imaamu Maalik iyo Axmed. Waxaan iyagu sidaas qabin
                Imaamu Shaafici iyo Abuu Xaniifa qawlashiisa mid ka mid ah waxayna
                yiraahdeen wuu ansaxayaa nikaaxaasi, inkastoo Abuu Xaniifa uu
                xaaraantinimeeyey in loo galmoodo ilaa ay ka dhasho isagoo daliilsanaya
                axaadiistii aan soo xusnay, Imaamu Shaafici wuu banneeyey in loo
                galmoodo wuxuuna yiri: Sinada manideedu xurmo ma lahan ilmahaas uu
                sinada ku dhalayna abtirsiinyo kuma raacayaan, Nabigu wuxuu yiri:<br />
                (Saanigu waxba ma helayo [ilmaha uu sinada ku dhalay ma sheegan karo
                xaqna kuma leh, nasabna kuma raacayaan].)<br />
                Sidoo kale ilmahaasi abtirsiinyo kuma raacayaan ninka guursaday (iyadoo
                uur leh), waayo waxay xilihiisa noqotay iyadoo uur leh, halkaasna waxaan
                ka garanaynaa khilaafka labada sheekh ay is khilaafeen inuu ku salaysnaa
                mad-habaha ay kala haystaan, waxaana ugu saxsan qowlka hore oo ah (in
                aan guurkaasi bannaanayn) waana sida ay caddaynayaan labada aayadood iyo
                axaadiistii diideysey arrintaas.</p>
            <p><strong>Guurka haweenka Ahlu-Kitaabka ah</strong><br />
                Su’aasha 145aad: Ma u bannaan tahay nin Muslim ah oo guursaday gabar
                Ahlu-Kitaab ah (Yuhuud ama Kiristaan) inuu guurkiisa kaniisadda iyo
                baadarigeeda ogeysiiyo, isagoo nikaaxaasi markii hore si sunnada
                waafaqsan u dhacay, laguna dhigay nikaaxaas xafiis loogu tala galay
                dadka Muslimiinta ah danahooda kuna yaal waddanka Ingiriiska?</p>
            <p>Jawaab: Uma bannaana ninka Muslimka ah in uu guurkiisa gabar Muslimad
                ah ama Ahlu-Kitaab ah ogeysiiyo kaniisadda iyo qasiiskeeda toona, xataa
                ogaysiintaasi haddii ay tahay markii uu nikaaxu u dhacay si sunnada
                waafaqsan kaddib, sababtoo ah arrintaas waxaa ka dhalanaysa shabbihid la
                isku shabbahayo ficilka ay Kiristaanku sameeyaan oo ah inay guurkooda
                kaniisadda ogeysiiyaan iyo waynayn caadooyinkooda iyo kaniisadahooda la
                weyneynayo iyo xurmayn la xurmaynayo culimadooda iyo cibaadadooda,
                Rasuulkuna wuxu yiri:<br />
                (Qofku cidda uu isku shabbaho ayuu ka tirsan yahay.)</p>
            <p><strong>Guurka nin Ahlu-Kitaab ah gabar Muslimad ah</strong><br />
                Su’aasha 146aad: Maxay diinta Islaamku ka qabtaa nin Kiristaan ah oo
                guursaday gabar Muslimad ah? Haddii ay carruur u dhasho muxuu xukunkoodu
                noqonayaa?</p>
            <p>Jawaab: Guurka nin Kiristaan ah uu guursaday gabar Muslimad ah waa
                baadil, Allaah wuxuu yiri:<br />
                (Isuma xalaal aha.)<br />
                Haddii uu guursado guurkaasi wuxuu noqonayaa baadil, carruurta ay u
                dhashana wacallo ayay noqonayaan nasabna kuma raacayaan ninka, waxaana
                loogu abtirinayaa hooyadood, laakiin haddii markii ay is guursanayeen
                jaahil ka ahaayeen xukunka sharciga ee guurkaas, xaaladda jaahiliintu
                waa si kale oo nikaaxaasi waa baadil ilmahase waxaa loogu abtirinayaa
                aabbahood iyadoo loogu cudurdaarayo jahliga, macnaha haddii labadooduba
                ay jaahiliin ahaayeen nikaaxu wuxuu noqonaya baadil ilmahana aabbahood
                ayaa loo aqoonsanayaa oo loogu abtirinayaa iyadoo loogu cudurdaarayo
                jahliga iyo galmoodkaas shubhadu soo gashay, haddii ay ogaayeen xukunka
                Islaamka ee guurkooda laakiin ay iska fududaysteen oo xukunka Allaah ku
                tunteen iyagoo og, markaas caruurta ay isu dhalaan waxay noqonayaan
                wacallo, ninkana loogu abtirin maayo oo waxaa loogu abtirinayaa
                hooyadood oo kaliya, waana la edbinayaa ninkaas iyadoo lagu oogayo xadka
                sharciga ah galmoodka uu u galmooday Muslimad si xaq darro ah, sidaas
                ayaana waajib ah markii dawladda Islaamka ahi ay awooddo, markaas kaddib
                haddii Allaah soo hanuuniyo oo islaamo wuxuu ku guursanayaa nikaax
                cusub.</p>
            <p><strong>Nin la waayey oo xaaskiisii la guursaday kaddibna so
                    noqday</strong><br />
                Su’aasha 147aad: Nin ayaa xaaskiisa ka maqnaa muddo dheer ilaa laga
                quustay oo loo maleeyey inuusan dib u soo noqonayn, xaaskiisii nin kale
                ayay guursatay waxayna u dhashay wiil, sannado kaddib waxaa soo noqday
                ninkeedii hore, haddaba guurkeeda ninka dambe sidiisii miyuu ku
                soconayaa mise wuu fasakhmayaa, ninkii hore ma u bannaan tahay inuu
                xaaskiisa soo ceshado haddii ay u bannaan tahay nikaax cusub miyuu
                samaynayaa?</p>
            <p>Jawaab: Mas’aladaan waxaa laga cabbir qaadanayaa haweenta ninkeeda la
                waayey, oo haddii ninka la waayo oo ay dhammaato muddadii la raadinayey
                kaddibna la xugmiyo inuu dhintay haweentiisuna ay asay qaaddo oo
                ciddadii dhammaysato nin kalena guursato, markaas haddii uu yimaado
                ninkii hore ee la waayey waxaa la kala dooransiinayaa in guurka
                xaaskiisa la guursaday sidiisa loo daayo iyo in xaaskiisa loo soo
                celiyo, haddii guurka labaad ee haweentaas la guursaday sidiisa loo
                daayo arrintu waa caddahay oo markii horeba waxaa lagu nikaaxiyey si
                sharciga waafaqsan, haddii uu arrintaas ku raali noqon waayo oo doonayo
                in xaaskiisa loo soo celiyo (xaq ayuu u leeyahay) waana loo soo
                celinayaa xaaskiisa laakiin uma galmoon karo ilaa ay ka dhammaysanayso
                ciddada guurka labaad, umana baahna in meher labaad lagu celiyo marka
                loo soo celinayo ninkeedii hore sababtoo ah ma jiraan nikaaxiisii hore
                wax buriyey oo ku khasbaya inuu nikaax cusub sameeyo.<br />
                Wiilka ay u dhashay ninka labaad waa ilmo xalaal ah oo si sharciga
                waafaqsan iyo nikaax xalaal ah ku dhashay waxaana loogu abtirinayaa
                aabbihiis.</p>
            <p><strong>Eegmada haweenku ay ragga eegaan</strong><br />
                Su’aasha 148aad: Muxuu yahay xukunka eegmada haweenku ay ragga eegaan,
                haddii ay noqoto teleefishinka ama ragga kale ee jidadka maraya?</p>
            <p>Jawaab: Eegmada haweentu ay eegto ragga, haka eegato taleefishin ama
                meel kale, labo xaaladood ayay mid noqon kartaa.<br />
                1. Eegmo qasdigeedu yahay shahwo iyo ku raaxaysi: waana xaaraan eegmada
                caynkaas ah fitnada iyo fasaadka ka imaan kara awgeed.<br />
                2. Eegmo caadi ah oo aan shahwo iyo ku raaxaysi midna looga qasdin.
                Eegmada caynkan oo kale ah dhib kuma sugna sida ay culimadu sheegeen,
                wayna bannaan tahay, Bukhaari iyo Muslim waxay qoreen in Caa’isha Alle
                ha ka raalli noqdee ay eegatay niman Xabashi ah oo ciyaaraya Nabiguna uu
                asturayey oo gadaashiisa ay taagnayd arrintaasna kuma uu qoonsan wuuna
                uga raalli noqday, haweenkuna waagii Nabiga dariiqyada ayay mari jireen
                raggana way eegi jireen iyagoo xijaaban, ragga waa ka xaaraan inay
                haweenka eegaan laakiin haweenku ragga way eegi karaan haddii aysan
                shahwo ahaan u eegayn fitnana ka imaanayn oo markaas xaaraan ayay
                noqonaysaa eegmadoodu haddii ay tahay taleefishin ama meel kale.</p>
            <p>Cutubka Kow iyo Tobnaad – Wada Dhaqanka Labada Isqaba</p>
            <p><strong>WADA DHAQANKA LABADA ISQABA</strong><br />
                Eegmada cawrada labada is qaba<br />
                Xaaska oo laga maqnaado muddo dheer<br />
                Cazliga (Ka Siibidda)<br />
                Xadka baashaalka labada is qaba<br />
                Ninkeeda ayay si sir ah wax uga qaadatay<br />
                Is qaawinta marka la isu galmoonayo<br />
                Haddii ninku xaaskiisa lacnado maka furmaysaa?<br />
                Xiriirka labada is qaba<br />
                Haweenka la isla qabo<br />
                Haddii ninka loo xabiso xaaskiisa darteed masruuf ma ku leedahay?<br />
                Haddii ay haweentu ninkeeda u hibayso maalkeeda<br />
                Ma u khidmayn karaa soddogay<br />
                Bixidda ay haween gurigooda ka baxaan iyaga oo ninka ka idan qaadan</p>
            <p><strong>Eegmada cawrada labada is qaba</strong><br />
                Su’aasha 149aad: Ma bannaan tahay in haweentu eegto jirka ninkeeda
                dhammaantiis, iyo in isagu eego jirkeeda oo dhan iyagoo ku raaxaysanaya
                waxa Allaah u xalaaleeyey?<br />
                Jawaab: Way u bannaan tahay haweentu inay eegto jirka ninkeeda
                dhammaantiis, isaguna sidoo kale wuu eegi karaa jirkeeda oo dhan oo aan
                waxba laga soo reebin, waxaana u daliila qawlka Allaah ee ah:<br />
                (Kuwa ka ilaaliya xubintooda (taranka) sino. Waxa ka soo haray xaaskooda
                ama ay hanteen (addoonta), taasna lagu haaraami mayo. Ruuxii doona wax
                intaas dhaafsiisan waa mid xad gudbay.)</p>
            <p><strong>Xaaska oo laga maqnaado muddo dheer</strong><br />
                Su’aasha 150aad: Muxuu yahay xukunka ninka xaaskiisa ka maqnaanaya muddo
                sanad iyo ka badan ah isagoo ninku ku mashquulsan yahay shaqo iyo siduu
                reerka biil ugu soo saari lahaa, waxaana jira rag iyagu aan sidaas ahayn
                oo ku maqan siday saro dhaadheer u dhisi lahaayeen oo ay basas waaweyn
                iyo wax la mid ah ee dhaldhalaalka aduunka ah u tabci lahaayeen, shakina
                kuma jiro in ay halis tahay kala maqnaantaas badani inay keento sinaysi
                iyo foolxumo?<br />
                Jawaab: Haddii ninka iyo xaaskiisu ay isaga raalli yihiin kala maqnaanta
                waqtigu ha dheeraado ama ha gaabnaadee oo ay isugu dul qaadanayaan
                iyagoo is ilaalinaya dhibaato malahan, haddiise uu midkood naftiisa u
                cabsado inta la kala maqan yahay iyadoo irsaaqadda dalabkeedu uu daruuri
                yahay waa inuu kan kale weydiisto xaqa uu u leeyayay kulankooda, oo
                hadba sidii suurta gal ah oo loo kulmi karo lagu dadaalo si sharafta iyo
                dhowrsanaanta loo sugo, haddii uu sidaas diido waa inuu kan dacwada
                qabaa qaaddiga u tago si uu ugu kala saaro si sharciga waafaqsan,
                khasabna ma ahan ninka iyo xaaskiisu haddii ay muddo kala maqnaadaan
                inay sinaysanayaan muddaduba ha dheeraatee.</p>
            <p><strong>Cazliga (Ka Siibidda)</strong><br />
                Su’aasha 151aad: Maxay diintu ka qabtaa cazliga (ka siibidda, oo ah inuu
                ninku u galmoodo haween kaddibna uu ka siibo oo manidii dibadda ku
                daadiyo), haddii cudurdaar jiro iyo haddii aanu jirinba?<br />
                Jawaab: Haddii ay duruufi keento cazligu waa bannaan yahay sida haddii
                goob dagaal la joogo oo ninku u baahdo inuu u tago xaaska, ama ay
                xaaskiisu tahay addoon kana cabsanayo in ilmihiisa la adoonsado, ama ay
                tahay addoon uu leeyahay uuna doonayo inuu iibiyo isla markaana u
                baahday inuu u galmoodo, waxaana u daliila xadiis Jaabir laga wariyey oo
                Saxiixul Bukhaari ku yaal inuu yiri,<br />
                “Waan ka siibi jirney waagii Rasuulka iyadoo Qur’aanku soo degayo.”
                Maalik bin Anas wuxuu ka wariyey Zuhri oo isna ka wariyey Ibnu Muxayriiz
                oo ka wariyey Abii Saciid Al-Khudri inuu yiri:<br />
                “Mid ka mid ah dagaaladii ayaan soo qabsannay haween waana ka siibi
                jirney markaan u galmoonno, arrintaasna waxaan weydiinay Rasuulka
                wuxuuna yiri, “Oo ma sidaasaad yeeshaan?” Saddex jeer buu ku celceliyey,
                “Ma jirto naf imaan lahayd ilaa iyo maalinta qiyaamaha oo aan imaanayn.”
                Abuu Daawuud wuxuu qoray in Rasuulka uu nin ku yiri,<br />
                “Rasuulkii Alloow waxaan leeyahay gabar addoon ah waana ka siibaa,
                anigoo ka cabsanaya inay uuraysato, una baahan waxa ay raggu u baahan
                yihiin, Yuhuuduna waxay ku sheekaysataa in ka siibiddu tahay xabaal
                nololin dahsoon.” Rasuulku wuxuu ugu jawaabay,<br />
                “Yuhuudi been bay sheegtay, haddii Alle doono inuu abuuro ma awooddid in
                aad joojisid.”<br />
                Haddii ka siibidda loo samaynayo cudurdaar la’aan way bannaan tahay in
                addoonta laga siibo iyadoon laga idan qaadan waana qowlka Imaamu
                Shaafici, Axmed iyo Maalik iyo Abuu Xaniifa, waayo xaq uguma ay lahayn
                galmood iyo awlaad. Haweeneyda xorta ah ma bannaana in laga siibo oo
                manida dibadda lagu daadiyo in iyada laga idan qaato mooyaane, Imaamu
                Axmed iyo Ibnu Maajah waxay qoreen in laga wariyey Cumar ibnu Khaddaab
                inuu yiri,<br />
                “Rasuulku wuxuu reebay haweenta xorta ah in laga siibo iyadoon laga idan
                qaadan.” Majdi wuxuu yiri, “Xadiiska sanadkiisu ma xooggana. Haweenta
                xorta ah maadaama ay xaq u leedahay inay ilmo dhasho ka siibidduna dhib
                u soo jiidayso ma bannaana cazligu in iyadu ka raali tahay ma
                ahane.”<br />
                Ibnu Taymiya wuxuu yiri, “Afarta mad-habood waxay isku raaceen inay
                bannaan tahay haddii haweeneyda laga idan qaato.”</p>
            <p><strong>Xadka baashaalka labada is qaba</strong><br />
                Su’aasha 152aad: Maxay tahay xuduudda baashaalka uu ninka xaaskiisa la
                baashaalo?<br />
                Jawaab: Allaah subxaanahu watacaalaa wuxuu yiri:<br />
                “Kuwa ka ilaaliya xubintooda (dhalmada) sino. Waxa ka soo haray
                xaaskooda ama ay hanteen, taasna lagu haaraami mayo.”<br />
                Allaah subxaanahu watacaalaa wuxuu aayaddaan ku bayaaniyey in aan ninka
                eedi ka saarnayn haddii aanu cawradiisa ka qarsan xaaskiisa, Rasuulkuna
                wuxuu yiri haweentu marka ay macduurka tahay,<br />
                “Wixii aan galmood ahaynba ku sameeya.”<br />
                Macnaha si kasta ha ula baashaalo hana iska ilaaliyo inuu u galmoodo.
                Labada is qabta midkoodba kan kale wuu ku raaxaysan karaa xilliga ay
                haweentu dhiigga qabto, laakiin ninka uma bannaana inuu haweenta u
                galmoodo xaaladdaas waxaana u daliil ah aayaddan uu Allaah yiri:<br />
                “Waxay ku weydiinayaan (Nabi Alloow) dhiigga caadada, ee ku dheh waa
                wasakh ee ka fogaada meesha caadada, hana u dhawaanina ilaa ay ka daahir
                noqdaan, haddii ay daahir noqdaan uga galmooda halkuu Alle idin amray
                (farjiga) Allena wuu jecel yahay kuwa toobad keenidda iyo is daahirinta
                badan.”<br />
                Iyadoo ay sidaasi jirto haddana way bannaan tahay inuu ninku xaaskiisa
                ku raaxaysto oo uu la baashaalo isagoon u galmoonayn, sidoo kale ma
                bannaana umusha aan wali daahir noqon in loo galmoodo, waxaa iyana la
                xaaraantinimeeyey in haweenka dabada looga galmoodo, sida ay caddaynayso
                aayaddan uu Allaah ku yiri:<br />
                “Haweenkiinnu beer ayay idiin yihiin ee ugu taga beertiinna saad
                doontaan.”<br />
                Aayaddu beerta ay tilmaamayso waa farjiga oo keliya.</p>
            <p><strong>Ninkeeda ayay si sir ah wax uga qaadatay</strong><br />
                Su’aasha 153aad: Ninkaygu masruuf nagu filan nama siiyo aniga iyo
                carruurtayda waxaana mar marka qaarkood ka qaataa lacag isaga oo aan
                ogeyn, ee miyaan danbaabayaa?<br />
                Jawaab: Haddii aanu ninku siinin biil ku filan iyada iyo carruurteeda
                way u bannaan tahay inay haweentu ka qaadato wixii daruuri ah oo ay
                iyada iyo ilmaheedu u baahan yihiin iyadoo ka qaadanaysa waxa ay markaas
                u baahan yihiin oo kaliya, maalkana aan ku ciyaarayn, sida saxiixaynka
                ku sugan Caa’isha ayaa waxay warisey inay Nabiga u timid Hinda binti
                Cutbah oo ay ku tiri, “Rasuulkii Alloow, Abu Sufyaan nama siiyo biil
                aniga iyo carruurtayda ku filan.” Markaasuu Nabigu ku yiri,<br />
                “Ka qaado maalkiisa wax adiga iyo ilmahaaga ku filan si habboon (oo aan
                xadgudub lahayn).”</p>
            <p><strong>Is qaawinta marka la isu galmoonayo</strong><br />
                Su’aasha 154aad: Ma bannaan tahay inuu ninku xaaskiisa u galmoodo iyagoo
                qaaqaawan? Mise waxaa waajiba inay is asturaan?<br />
                Jawaab: Rag iyo dumarba waxaa ku waajiba inay cawradooda asturaan, hase
                yeeshee ninku marka uu xaaskiisa ama addoontiisa la joogo cawro kama
                qarsanayo iyaguna kama qarsanayaan, waxaa jira xadiis ay wariyeen Axmed,
                Abuu Daawuud, Tirmidi, iyo Ibnu Maajah oo ay ka wariyeen Bahz bin Xakiim
                oo ka warinaya aabbihiis oo ka sii warinaya awoowgiis oo yiri,<br />
                “Rasuul Alloow cawradayada sidee u maaraynaynaa? Wuxuu yiri, “Ka qarso
                cawradaada wixii aan ka ahayn xaaskaaga iyo addoontaada.” Saan waxaan
                iri, “Haddii ay dadku isku dhex qasan yihiin?” Suuye, “Haddii aad awoodi
                kartid qofna yuusan kaa arkin.” Saan waxaan iri, “Haddii qofkayo
                kaligiis yahayna?” Wuxuu yiri, “Allaah ayaa u xaq mudan in laga
                xishoodo.”<br />
                Rasuulku wuxuu xadiiskan ku bayaaniyey inay habboon tahay in cawrada la
                asturo xataa haddii cidla la joogo.</p>
            <p><strong>Haddii ninku xaaskiisa lacnado maka furmaysaa?</strong><br />
                Su’aasha 155aad: Muxuu yahay xukunka nin xaaskiisii si ula kac ah u
                lacnaday? Mase ka xaaraantinmoobaysaa mise way ka furmaysaa maxaase
                arrintaas kafaare gud u ah?<br />
                Jawaab: Waa gef aad u weyn oo danbiyada waaweyn ka mid ah ninku inuu
                xaaskiisa lacnado, Rasuulkana waxaa laga wariyey inuu yiri:<br />
                “Ruux Muslim ah lacnaddiisu waa diliddiisa oo kale.”<br />
                Xadiis kalena Rasuulku wuxuu ku yiri:<br />
                “Ruux Muslim ah in la caayo waa faasiqnino dilitaankiisuna waa
                gaalnimo.”<br />
                Ninkaasna waxaa ku waajiba inuu xaaskiisa ka dalbo saamaxaad caydii uu
                caayey ruuxii toobad wanaagsan toobadkeena Allaah waa ka aqbalayaa,
                lacnaddii uu lacnaday xaaskiisu kagama furmayso waxaana ku waajiba inuu
                macaamalo wanaagsan kula dhaqmo, carrabkiisana ka ilaaliyo wixii Alle
                caro gelinaya, haweenta sidoo kale waxaa laga doonayaa inay hagaajiso la
                dhaqanka ninkeeda, Allaahna wuxuu aayad ku yiri:<br />
                “Haweenka si wacan ula dhaqma.”</p>
            <p><strong>Xiriirka labada is qaba</strong><br />
                Su’aasha 156aad: Haweeney ayaa ninkeedii kasoo dacwootay waxayna tiri,
                “Waxaan ahay islaan la qabo muddo 25 sano ah, waxaan dhalay carruur
                gabdho iyo wiilalba leh, waxaan ninkayga kala kulmaa dhib fara badan,
                aad ayuu ii ihaanaystaa iyadoo ay maqlayaan carruurtayda iyo
                qaraabadayduba, wax tix gelin ah ima siiyo iyadoo aysan jirin wax sabab
                ah oo arrintaas ku bixinaya, ma raaxaysto intuu guriga ka maqan yahay ma
                ahane.” Ninkaasi waa tukadaa Allaahna wuu ka cabsadaa. Haddaba maxaa xal
                noo noqon kara?<br />
                Jawaab: Waxaa kugu waajiba in aad sabirtid oo aad u naseexaysid aadna
                xasuusisid Allaah iyo maalinta qiyaamaha, waxaa dhici karta haddii aad
                sidaas yeeshid inuu kaa aqbalo oo kasoo noqdo akhlaaq xumada, haddii uu
                sidaas yeeli waayo dambiga isagaa iska leh adiguna ajar aad u badan
                ayaad leedahay sabirkaaga darti, waxaa kula gudboon oo sharci ah in aad
                u ducaysid markaad salaadaha tukanaysid iyo mararka kaleba oo aad Allaah
                u weydiisid inuu soo hanuuniyo oo uu ku mannaysto akhlaaq wanaagsan
                adigana uu kaa nabad geliyo sharkiisa iyo shar kaleba.<br />
                Adigu waa in aad xisaabtantid oo naftaada dib ugu noqotid oo Rabbigaa si
                dhab ah ugu toobad keentid, wixii dambi iyo gafaf ah ee kaa dhacay ama
                xuquuqdii Rabbi kugu lahaa ama tii ninkaaga ama cid kale kugu lahayd oo
                aad ka gaabisay, waxaa laga yaabaa in ninka laguugu saliday dambiyo aad
                fashay awgood. Allaahna wuxuu yiri:<br />
                “Wixii idinku dhaca oo musiibo ah waa waxaad gacmihiinna ku kasbateen,
                wuxuuna idinka cafiyaa (Allaah) wax badan.”<br />
                Waxaad kaloo samayn kartaa in aad ka dalabtid waalidiintiis ama
                walaalihiis ka waaweyn ama ciddii kale ee uu qaddarinayo oo qaraabadiisa
                ama dariskiinna ah inay u naseexeeyaan oo u dardaaarmaan inuu wada
                dhaqankiina hagaajiyo, kuna dhaqmo aayaddii uu Allaah yiri:</p>
            <p>Wuxuu kaloo yiri:</p>
            <p>Allaah xaalkiina ha hagaajiyo, ninkaagana ha hanuuniyo, wanaag iyo
                khayrna ha idinku kulmiyo isaga ayaa kariim ah oo deeqdiisu
                badantahaye.</p>
            <p><strong>Haweenka la isla qabo</strong><br />
                Su’aasha 157aad: Nin xaas leh ayaa mid kale guursaday waxayna ka
                dalbatay haweeneydii hore in la siiyo dahabka haweenta cusub la siiyey
                oo kale, haddaba ninkaas waajib miyay ku tahay inuu sidaas falo?<br />
                Jawaab: Waajib kuma ahan haweentaas inuu siiyo waxa uu siiyey tan cusub
                oo kale, haddii isagu garto inuu siiyo way wanaagsan tahay, gaar ahaan
                haddii ay maslaxadi ku jirto oo uu ku raali gelinayo, si uu u hagaago
                wada dhaqankooda dambe.</p>
            <p>Su’aasha 158aad: Nin xaas leh ayaa safray wuxuuna tagey waddan kale
                isagoo ku nagaaday ilaa uu ka guursaday haweeney kale, wuxuu xaaskiisa
                cusub la joogay muddo bilo ah, kaddibna wuxuu u soo noqday xaskiisii
                hore, haddaba miyuu u gudayaa xaaskiisii hore bilihii uu ka maqnaa, mise
                si caadiya ayuu ugu kaltamayaa?<br />
                Jawaab: Nin xaas leh haddii uu xaas kale guursado waxaa sunno ah inuu la
                joogayo saddex cisho haddii ay garoob tahay, haddii ay inan tahayna
                toddobaad uu la joogo, markaas kaddib si caddaalad ah ayuu ugu
                kaltamayaa oo midba habeenkeeda la joogayaa, haddii uu middood ku
                maqnaado waqti dheeraad ah wuu u qallaynayaa tii kale inta uu taas ku
                maqnaa oo kale, haddii ay suurta gal tahay inay iyadu u saamaxdo
                mooyaane.</p>
            <p><strong>Haddii ninka loo xabbiso xaaskiisa darteed masruuf ma ku
                    leedahay?</strong><br />
                Su’aasha 159aad: Nin ayaa waxaa xabbisay xaaskiisa kaddib markay ku soo
                oogtay dacwada ku taxaluqda meherkeedii iyo marashideeda, muddo ayuu
                xabsiga ku nagaaday, haddaba xaq miyay ugu leedahay inay ka dalbato
                masruuf muddada uu xiran yahay?<br />
                Jawaab: Haddii ninkaasi yahay faqiir aan waxba haysan oo ay xabbistay
                way dulmiday waxayna ka hor istaagtay inuu naagaysto, muddada uu xabsiga
                ku jireyna wax masruuf ah xaq ugama lahan.<br />
                Haddiise ay xaqeedii waajibka ahaa ku leedahay isaguna uu awoodo inuu
                bixiyo oo uu diido inuu bixiyo markii si sharci ah looga dalbay, wuxuu
                noqonayaa nin dulmi wada (daalim) masruufna way ku leedahay haddii la
                caddeeyo in sida ay sheeganayso arrintu tahay.</p>
            <p><strong>Haddii ay haweentu ninkeeda u hibayso
                    maalkeeda?</strong><br />
                Su’aasha 160aad: Haweeney ayaa ninkeeda siisay maalkeedii aabbaheedna ma
                noola, haddaba ma u bannaan tahay walaalaheed inay ka hor istaagaan
                arrintaas?<br />
                Jawaab: Uma bannaana walaalaheed inay is hor taagaan arrintaas, haddii
                caqligeedu taam yahay oo ay maalkeeda sadaqaysan karto, hibayntaas ay
                maalkeeda hibaysayna way ansaxaysaa haddii walaalaheed ka raali yihiin
                iyo haddii kaleba.</p>
            <p><strong>Ma u khidmayn karaa soddogay?</strong><br />
                Su’aasha 161aad: Waxaan ahay haweeney u khidmaysa ninkeeda aabbihiis
                (soddog) cid kale oo u khidmaysa oo aan aniga ahayn ma uu haysto,
                haddaba ma ii bannaan tahay in aan u qubeeyo oo xannaaneeyo?<br />
                Jawaab: Aad baad ugu mahadsan tahay ixsaanka aad u samaysay ninkaaga iyo
                aabbihiisba waadna u mayri kartaa wixii aan cawradiisa ka ahayn, waana
                inuu isagu istinjoodo oo cawradiisa mayrto haddii uu awoodo, haddiise
                aanu awoodin waad u mayri kartaa, adigoon cawradiisa fiirinayn gacma
                gashina xiranaya si aadan cawradiisa u taaban sababtoo ah kuuma bannaana
                in aad cawradiisa fiirisid ninkaaga waxaan ka ahayn.</p>
            <p><strong>Bixidda ay haween gurigooda ka baxaan iyaga oo ninka ka idan
                    qaadan</strong><br />
                Su’aasha 162aad: Haddii ay haweentu suuq gurigeeda u dhow aaddo ninkeeda
                oo aan ogayn iyadoo doonaysa inay soo iibiso waxyaalo iyada iyo
                caruurteedu u baahan yihiin, miyay arrintaas ku dambaabaysaa?<br />
                Jawaab: Waxaa habboon haweentu ninkeeda in ay ka dalbato inuu u idmo
                bixitaanka markii uu maqan yahay haddii ay u baahato wax daruuri ah, si
                markii ay wax u baahato ay u baxdo iyadoo anshax iyo asluubi ka muuqato
                oo ku xijaaban dhar aan qurxoonayn, indhahana laabaysa, wax kasta oo
                tuhun iyo fitno u keenayana ka dheeraanaysa isla markaasna xijaaban oo
                aan is udgin, marka ay danteeda soo bogato waa inay dhakhse u soo
                noqoto, arrintaasna dambi uga imaan mayo haddii Alle idmo.</p>
            <p>Cutubka Laba iyo Tobnaad – Furniinka</p>
            <p><strong>FURNIINKA</strong><br />
                Nin xaaskiisii furay isagoo xanaaqsan<br />
                Haweeney saddex lagu furay<br />
                Nin xaaskiisa ku yiri waad iga furantahay labo jeer oo wada socda
                Xukunka haweentu inay dalbato furniin<br />
                Furniinka Saddexda dalqadood oo hal mar ah<br />
                U wakiilashada furniinka haweenta nafteeda ama cid kale<br />
                Furniinka Haween uur leh<br />
                Xilo dalaaqa<br />
                Xilo dalaaq aan furniin loola qasdin<br />
                Ka dhaarashada haweenka<br />
                Naag ninkeedii iska xaaraantinimaysay<br />
                Furniinka iyo xaaladaha shabbaha<br />
                Furniinku ma dhacayaa haddii ninka la khasbo<br />
                Khulcada dalqad ahaan miyaa loo xisaabinayaa<br />
                Muxuu yahay macnaha hooyaday ayaad iga tahay?<br />
                Ma dhacayo furniinka nin sakhraansan<br />
                Haddii ninku xaaskiisa furo isagoo xanaaqsan oo xiskiisu joogin<br />
                Haddii ninku u ballan qaado xaaskiisa inuu furayo, maka furmaysaa?<br />
                Ninku ma furayaa xaaskiisa haddii hooyadiis sidaas ka dalbato?<br />
                Saddex dalqo ayuu ku furay isagoo niyaysnaa inuu hal dalqad ku
                furo<br />
                Nin yiri wax walba waa iga xaaraan xaaskiisu ma ka furmaysaa?<br />
                Haweenka la furay marka lagu noqonayo shardi ma ahan inay ku raalli
                yihiin</p>
            <p>FURNIINKA</p>
            <p><strong>Nin xaaskiisii furay isagoo xanaaqsan</strong><br />
                Su’aasha 163aad: Nin ayaa isagoo aad u xanaaqsan lagu yiri, “Xaaskaagii
                miyaad furtay?” Wuxuu ku jawaabay, “Haa, waan furay,” isagoo ku
                cariiqsanaya kaddibna maalintii labaad ayuu inta shaydaanka iska naaray
                oo markhaatiyaal soo kaxaystay haweentiisii soo ceshaday, wuxuuna
                doonayaa inuu ogaado xukunka arrintaas?</p>
            <p>Jawaab: Xaaskaagu way kaa furantay markii ay ku weydiiyeen in aad
                xaaskaaga furtay oo aad ugu jawaabtay, “Haa!” Soo celinta aad soo
                celinaysayna way ansaxaysaa haddii markii aad furaysey aadan ku furin
                dalqaddii ugu dambeysey, haddiise aad ku furtay dalqaddii ugu dambeysey
                kuuma bannaana in aad soo ceshatid ilaa uu nin kale guursado isagoon uga
                dan lahayn inuu kuu xalaaleeyo, haddii ay ninkaas kala tagaan, guur
                cusub iyo meher cusub ayaad ku guursan kartaa, haddii ay ka raalli
                tahay.</p>
            <p><strong>Haweeney saddex lagu furay</strong><br />
                Su’aasha 164aad: Nin ayaa xaaskiisii oo labo carruur ah u haysa ku furay
                saddex dalqadood, isaga ayayna la nooshahay wayna is arkaan, ma u
                bannaan tahay cuntada ay gurigiisa ka cunayso, mase ku leedahay wax
                xuquuq ah?</p>
            <p>Jawaab: Naagta saddexda lagu furay ninka ajnabi ayay ka tahay, lamana
                keli noqon karo sida naagaha kale ee ajnabiga ka ah oo kale, umana
                bannaana inuu fiiriyo, xuquuqna kuma uu lahan, sidoo kale kulama heshiin
                karo inay nin kale guursato oo uu furo kharashkana isagu uu bixiyo si uu
                u guursado, haddii nin kale u guursado si shareecada ku bannaan oo
                kaddibna dhinto ama uu saddex ku furo, uma bannaana ninkii hore inuu
                guur la soo hadal qaado oo uu si cad ugu soo bandhigo ilaa ay ciddada ka
                baxayso sida ay Muslimiintu isku waafaqsan yihiin.<br />
                “Dhib (dambi) korkiina ma aha waxaad sarbeebtaan oo hadal haween ah
                (doonid) ama aad ku qarisaan naftiinna, Allaah waa ogyahay in aad
                sheegaysaan haweenkaas, laakiin hawgu yaboohina qarsoodi in aad
                dhahaysaan hadal fiican mooyee.”</p>
            <p><strong>Nin xaaskiisa ku yiri waad iga furan tahay labo jeer oo wada
                    socda</strong><br />
                Su’aasha 165aad: Waxaa dhacday in aan xaaskaygii ku furay hal dalqad,
                kaddibna aan soo ceshaday, hase yeeshee muddo yar kaddib ayaa hadal na
                dhex maray oo aan ku iri waad iga furan tahay oo waad furan tahay, ku
                celcelintana ulama jeedin tiro ahaan ee iyadaan ku aamusinayey, kaddibna
                afar markhaati hortood baan ku soo ceshaday iyadoo uur leh oo aan wali
                dhalin, waxaana idinka rajaynayaa in aad ii bayaanisaan arrintaas
                xukunkeeda?</p>
            <p>Jawaab: Haddii ay arrintu tahay sida aad u sheegtay haweentana aad
                soo ceshatay intaysan dhalin markhaatiyaalna aad u yeeshay way
                ansaxaysaa soo celintaasi furniinkaasna waxaa laga soo qaadayaa hal
                dalqad, ku celcelinta aad furniinka ku celcelisay ma noqonayso in aad
                laba dalqadood ku furtay maadaama aadan sidaas ula jeedin, marka labaad
                ee aad tiri waad furan tahay wuxuu xoojinayaa kii ka horreeyey, waxaad
                kaloo sheegtay in aad haweentaas hadda ka hor hal dalqad ku furtay
                sidaas darteed haweentaas waxaa kuugu haray hal dalqad waana in aad
                carrabkaaga ka ilaalisid in aad mar kale furtid, oo aad markaas
                shallaydid iyadoon shallaytadu wax kuu tarayn.</p>
            <p><strong>Xukunka haweentu inay dalbato furniin</strong><br />
                Su’aasha 166aad: Haweeney ayaa waxay leedahay ninkaygu waa jaahil
                xuquuqda aan ku leeyahayna ma daryeelo aniga iyo waalidkay ayuu lacnadaa
                wuxuu igu yiraahdaa Yuhuudiyad iyo Masiixiyad iyo wixi la mid ah,
                aniguna waan iska sabri jirey maadaama aan awlaad u leeyahay, hase
                yeeshee kaddib markii ay rumatiisimo igu dhacday ayaan aragtidiisii wax
                kasta ka necbaystay ilaa aan gaaray heer aanan awoodin in aan la hadlo
                nacayb dartiis, waxaan xaaladdaas ku sugnaa muddo lix sano ah oo aan ka
                ahaa agtiisa haweeney la furay ama ajnabiya, waxaan ka dalbaday furniin
                wuuna diiday, haddaba maxay diintu ka qabtaa dalabkayga aan furniinka
                dalbanayo?</p>
            <p>Jawaab: Haddii ay arrintu tahay sida aad sheegtay wax dhib ah ma leh
                in aad furniin ka dalbato, haddii aad doontidna waxaad kula gorgortami
                kartaa in aad maal siinaysid hadduu ku furo, si aad dhibkiisa iyo dabci
                xumadiisa uga nasatid, haddiise aad aragto in aad u sabri karto adigoo
                ugu naseexaynaya asluub wanaagsan, Rabbina hanuun u weydiinaya adigoo
                caruurtaada u danaynaya oo fiirinaya baahida aad u qabtaan biilkiisa,
                waxaan kuu rajaynayaa in aad arrintaas ajar badan ku helaysid, waana
                haddii uu ninkaasi yahay nin tukada oo aan diinta caayin, Allaah waxaan
                u weydiineynaa hanuun iyo toosnaan, haddiise aanu tukan diintana caayo
                ,kuuma bannaana in aad la sii joogto, jirkaagana aad u oggolaatid
                sababtoo ah diinta oo la caayo ama lagu jeesjeeso waa gaalnimo diinta
                looga baxayo sida ay qabaan ijmaaca culimadu, Allaah wuxuu yiri:<br />
                “Ma waxaad ku jeesjeesayseen Allaah iyo aayadihiisa iyo Rasuulkiisa? Ha
                cudurdaaranina waxaa xaqiiq ah in aad gaalowdeen rumayntiinii
                kaddib.”<br />
                Sidoo kale salaadda ka tagiddeedu waa gaalnimo weyn, sida ugu saxsan
                culimada qowlkooda xataa haddii aanu qofku inkirin waajibnimadeeda
                waxaana arrintaas sugaya xadiis ku yaal Saxiixa Muslim oo uu Jaabir ka
                warinayo Rasuulku inuu yiri:<br />
                “Qofka iyo gaalnimada iyo shirkiga waxaa u dhexeeya salaadda ka
                tegiddeeda.”<br />
                Imaamu Axmed iyo Ahlu-Sunanku waxay sanad saxiix ah kaga wariyeen
                Burayda bin Xusayib inuu Nabigu yiri,<br />
                “Annaga iyo gaalada waxaa noo dhexeeya salaadda qofkii ka tagaana waa
                gaaloobay.”<br />
                Aayadaha iyo axaadiista arrintaan caddaynaysa way badan yihiin.</p>
            <p><strong>Furniinka saddexda dalqadood oo hal mar ah</strong><br />
                Su’aasha 167aad: Haddii ninku haweentiisa ku furo saddex dalqadood oo
                hal mar ah (macnaha uu yiraahdo saddex baad iiga furan tahay) muxuu
                noqonayaa arrintaas xukunkeedu?</p>
            <p>Jawaab: Haddii uu ninku haweentiisa ku furo saddex dalqadood oo hal
                mar ah (macnaha uu yiraahdo saddex baad iiga furan tahay), jamhuurka
                ahlu cilmigu waxay qabaan inay haweentaasi ku furmayso saddexdii
                dalqadood, ninkana ay sidaas kaga xaaraantinimoobayso, ilaa uu ka
                guursado nin kale isagoon guurkaas ula jeedin inuu naagtaas u xalaaleeyo
                ninkii horay u furay, guurkaasuna waa inuu noqdo mid ay ninka iyo naagtu
                ku kulmeen oo galmood ka dhex dhacay, kaddibna ay ku kala tagaan furniin
                ama geeri, waxayna u soo daliilsadeen arrintaas in Cumar bin Khaddaab uu
                arrintaas xukmiyey, qaar kale oo ahlu cilmiga ka mid ah waxay qabaan, in
                furniinkaas laga soo qaadayo hal dalqad ninkuna uu xaq u leeyahay inuu
                xaaskiisa soo ceshado inta ay ciddada ku jirto, haddii ay ciddada ka
                baxdana waxay ugu xalaal noqonaysaa inuu nikaax cusub ku soo ceshado,
                waxayna arrintaas u soo daliilsadeen Muslim inuu Saxiixiisa ku wariyey
                xadiis uu ka warinayo Ibnu Cabbaas oo oranaya:<br />
                “Waagii Nabiga iyo waagii Abuu Bakar iyo labo sano oo ka mid ah waagii
                Cumar furniinka saddexda dalqadood ah hal ayaa laga soo qaadi jiray,
                kaddibna Cumar ayaa wuxuu yiri, ‘Dadku arrin ay ka dhowrsan jireen bay
                ku degdegeen,’ (macnaha inay haweenka ku furaan saddex dalqadood oo hal
                mar ah), ‘Ee ka warrama haddii aan ku socodsiinno?’ Wuuna kaga dhabeeyey
                oo wuxuu ku soo rogey ninkii saddex dalqadood hal mar ku fura xaaskiisa,
                inay saddexdii dalqadoodba ku furmayso.”<br />
                Wuxuu kaloo Muslim wariyey in Abuu Sahbaa uu ku yiri Ibnu Cabaas
                “Xilligii Nabiga iyo xilligii Abuu Bakar iyo saddex sano oo xukunkii
                Cumar ah, saddexda dalqadood oo hal mar xaaska lagu furo soo lagama soo
                qaadi jirin hal dalqad?”<br />
                Wuxuuna ugu jawaabay, “Haa.”<br />
                Waxay kaloo soo daliilsadeen Imaamu Axmed oo Musnadkiisa Ibnu Cabbaas
                kaga wariyey sanad wanaagsan, in Abaa Rukaana uu ku furay xaaskiisii
                saddex dalqadood, (arrintiina ay ku cuslaatay) oo aad uga murugooday,
                markaasna Nabigu uu ku yiri:<br />
                ()<br />
                Waxaa laga soo qaadayaa furniinkaas hal dalqad, xaaskiisiina wuu u soo
                celiyey, furniinkaas labada xadiis ku xusan waxay ku fasireen saddex
                dalqadood oo hal mar ah, waxayna is waafajiyeen, labadaan xadiis iyo
                aayadda uu Alle yiri:<br />
                “Haddii uu furo uma bannaana markaas kaddib ilaa ay nin kale
                guursato.”<br />
                Sidaas ayay doorteen koox ahlu cilmiga ka mid ah sida Ibnu Cabbaas
                warinta saxiixa ah ee laga wariyey, in badan oo ahlu cilmiga ka mid ah
                waxay qaateen warin kale oo Ibnu Cabbaas ka sugnaatay, ahlu cilmiga qaba
                in furniinkaas laga soo qaadayo hal dalqad waxaa ka mid ah Cali bin Abuu
                Daalib, Cabdirraxmaan Bin Cawf iyo Zubayr ibnu Cawaam, waxaa kaloo
                sidaas qaba koox ka mid ah taabiciintii iyo Imaam Maxamed bin Isxaaq (ee
                siirada wax ka qoray) waana sida uu doortay Sheekhul-Islaam Ibnu Taymiya
                iyo ardaygiisii Al-Callaama Ibnu Qayim, Aniguna sidaas ayaan ku
                raacsanahay oo ku jawaabayaa sababtoo ah waxay waafaqsan tahay ku dhaqan
                lagu dhaqmayo daliilka sharciga ah dhammaantiis, waxaa kaloo ku sugan
                turid iyo naxariis Muslimiinta loo naxariisanayo.</p>
            <p><strong>U wakiilashada furniinka haweenta nafteeda ama cid
                    kale</strong><br />
                Su’aasha 168aad: Waxay shareeecada Islaamku sugtay furniinku inuu yahay
                xaq uu leeyahay ninku, haddana culimada qaar ka mid ah ayaa waxay qabaan
                inuu ninku xaaskiisa u wakiilan karo furniinkeeda ama uu nin kale u
                wakiisho furniinka xaaskiisa, maxaa xukunkeedu yahay arrintaas?</p>
            <p>Jawaab: Ma garanayo wax xadiis ah oo uu Nabigu kaga hadlay in
                furniinka loo wakiisho haweeney ama cid kaleba, culimadu arrintaas waxay
                kala soo dhex baxeen Kitaabka iyo Sunnada oo ay ku bayaansan tahay inuu
                ninka caqligiisu dhammaystiran yahay maalkiisa iyo wixi la mid ah u
                wakiilan karo cid kale, furniinka taas oo kale ayay ka soo qaadeen,
                sideedana furniinku waa xaq uu ninku leeyahay oo haddii uu xaaskiisa
                furniinkeeda u wakiisho iyada nafteeda ama cid kale oo mas’uuliyaddaas
                qaadi karta dhibaato kuma sugna, annaga oo tix raacayna qaacidadii
                sharciga ahayd ee aan soo xusnay.<br />
                Haseyeeshee ma bannaana inuu ninku cid kale u wakiisho furniin saddex
                dalqadood ah, sababtoo ah isagaba uma bannaana sharci ahaan inuu
                xaaskiisa saddex ku furo mar kaliya.<br />
                Imaam an-Nasaa’i wuxuu wariyey xadiis sanadkiisu xooggan yahay oo laga
                wariyey Maxamuud bin Lubayd oo yiri, “Nabiga ayaa loo sheegay nin
                xaaskiisii ku furay saddex dalqadood oo isku mar ah, markaas ayuu
                Rasuulku inta xanaaqay wuxuu yiri,<br />
                “Kitaabka Allaah miyaa lagu dheelayaa anigoo idin dhex jooga?” Labada
                Saxiixna waxaa ku qoran ibnu Cumar mar wax laga weydiiyey furniinkaas
                inuu ku jawaabey,<br />
                “Haddii aad saddex dalqadood ku furtay, waxaad caasiday Rabbigaa siduu
                ku amray in aad xaaskaaga u furtid.”</p>
            <p><strong>Furniinka haween uur leh</strong><br />
                Su’aasha 169aad: Mala furi karaa haweeney xaamilo ah?</p>
            <p>Jawaab: Dhib kuma sugna furniinka haweeney xaamilo ah Nabiguna wuxuu
                ku yiri Ibnu Cumar markii uu xaaskiisa furay iyadoo macduur ah:<br />
                “Soo cesho oo hayso ilaa ay ka daahir noqoto oo haddana caado hesho ay
                ka daahir noqoto, markaas kaddibna haddii aad doontid iska fur iyadoo
                daahir ah inta aadan taaban ama iyadoo uur leh.”</p>
            <p><strong>Xilo dalaaqa</strong><br />
                Su’aasha 170aad: Waxaan ahay nin xaas leh, maalin maalmaha ka mid ah
                ayaa waxaan ku dhaartay saddex dalqadood inay haweentaydu iiga furan
                tahay haddii aan waxaas mar dambe sameeyo. Tusaale ahaan, haddii aan mar
                dambe been sheego oo kale. Furniin ugama dan lahayn arrintaas. Haddaba
                furniinkaasi ma dhacayaa?</p>
            <p>Jawaab: Haddii ruuxa Muslimka ah ku dhaarto in xaaskiisu ka furan
                tahay haddii uu sidaas iyo sidaas yeelo, waxaas uu ka dhaaranayo ha
                noqdeen wax uu rabo inuu naftiisa u diido, ama ha noqdeen wax uu rabo
                inuu sameeyo oo uu nafta ku dirqinayo iyo wixi la mid ah, ahlu cilmigu
                waxay rajaxeen in arrintaas xukunkeed u noqonayo xukunka dhaarta oo kale
                haddii aanu furniin ugala jeedin, waxaana laga doonayaa kafaare gudkii
                dhaarta, haddiise uu uga dan lahaa furniin, furniinkaasi wuxuu noqonayaa
                mid ku xiran wixii uu ka dhaartay oo furniinkii wuu dhacayaa, waxaana u
                daliil ah xadiiskii Nabiga ee ahaa:<br />
                “Ficil kasta oo la sameeyo waa wixii loola niyoodo qof walbana wixii uu
                niyaystay ayuu leeyahay.”<br />
                Haddiise furniinka uu ku dhaartay ahaa saddex dalqadood, hal dalqad
                keliya ayaa dhacaysa, sababtoo ah Saxiixu Muslim ayay ku qoran tahay
                arrin laga warinayo Ibnu Cabbaas oo sidaas caddaynaysa, haddii waxa uu
                ku dhaartay yihiin shardi ku xiran markii waxaasi dhacaan haweentu waa
                iga furan tahay, matalan haddii uu yiraahdo: Haddii Ramadaan la gaaro
                ama haweentu ay dhasho way iga furan tahay iyo wixi la mid ah,
                xaaladdaan oo kale markii shardigaas la helo haweentii way furmaysaa,
                xukunkii dhaartana ma yeelanayo.</p>
            <p><strong>Xilo dalaaq aan furniin loola qasdin</strong><br />
                Su’aasha 171aad: Nin dhawaan guursaday ayaa isagoo is hilmaansan ku
                dhaartay inay haweentiisu ka furan tahay haddii uusan waxaas soo iibsan
                caadana uma lahaan jirin inuu furniin ku dhaarto, Allaah dambi dhaaf
                ayuu weydiistay haweentiisu miyay ka furmaysaa?</p>
            <p>Jawaab: Arrintaas xukunkeedu wuxuu ku xiran yahay qofka niyaddiisa,
                matalan haddii uu ula jeeday inuu isku dhiiri galiyo inuu shaygaas soo
                iibsado oo aanu ula jeedin inuu xaaskiisa furayo haddii aanu shaygaas
                soo iibsan, xukunkiisu wuxuu noqonayaa kan dhaarta oo kale sida ugu
                raajixsan qowlka ahlu cilmiga, xaaskiisuna kama furmayso waxaase laga
                doonayaa kafaare gudkii dhaarta, oo ah inuu quudiyo toban masaakiin ah
                maskiin kastana uu siiyo saac barkiis oo cuntada waddankaas laga cuno ah
                sida bariis, timirta iyo wixi la mid ah, waxaana lagu qiyaasi karaa
                kiilo iyo bar, haddiise uu tobankoodaba qado ama casho u sameeyo ama uu
                tobankoodaba u labiso dhar cawradooda asturi kara oo ay ku tukan karaan
                way ka gudaysaa.<br />
                Haddii uu dhaarta iyo xila dalaaqa ula jeeday inuu xaaskiisa furayo
                haddii aanu shaygaas uu ku dhaartay soo iibsan markaas dalaaqu waa
                dhacayaa.<br />
                Dadka Muslimiinta ah waxaa u habboon in aanay adeegsan furniinka
                caynkaas oo kale ah sababtoo ah in badan oo ahlu cilmiga ka mid ah waxay
                qabaan labada jeerba furniinku in uu dhacayo, Nabiguna wuxuu yiri:<br />
                “Ruuxii waxyaalaha shubuhaadka ah ka dhawrsada wuxuu badbaadsaday
                diintiisii iyo sharaftiisii.”</p>
            <p><strong>Ka dhaarashada haweenka</strong><br />
                Su’aasha 172aad: Waxaa muran dhex maray xaaskaygii iyo wiilkayga
                xaaskiisa markaasaan inta xanaaqay xaaskaygii ku iri xaaraan ayaad iga
                tahay muddo sannad ah, maxaa ka waajibaya arrintaas?</p>
            <p>Jawaab: Haddii ay arrintu sidaas u dhacday haweentiisana uu iska
                xaaraantinimeeyey muddo go’an oo sanad ah, waxa uu la yimid munkar iyo
                been abuurasho, waana inuu Allaah u toobad keeno.<br />
                Wax kafaaro gud ah laga dooni mayo haddii uusan u galmoon haweentiisa
                sannadkaas oo idil, haddiise uu u galmoodo inta aanu dhammaan sannadkii
                uu ku dhaartay waxaa ku waajibaya kafaaro gudkii dihaarka (haweenta oo
                laga dhaarto) kafaaro gudkaasina waa in uu xoreeyo mu’min addoon ah
                haddii uu waayana wuxuu soomayaa laba bilood oo xiriir ah oo aanu maalin
                ka afurin, haddii uu kari waayana wuxuu quudinayaa 60 maskiin isagoo mid
                kasta siinaya saac barkiis oo timir ama bariis iyo wixi la mid ah,
                waxayna u dhigantaa qiyaas ahaan kiilo iyo bar, Allaah waxa uu
                yiri:<br />
                “Kuwa haweenkooda kala mid dhiga hooyadood oo kale oo haddana ku noqda
                [haweenkii] waxaa ku waajib ah qoor xoraynteed intaysan istaaban,
                arrintaasi waa waano Allaahna waxaad camal falaysaan waa og yahay.
                Ruuxaan helin qoor uu xoreeyo wuxuu soomayaa laba bilood oo israacsan
                intaysan istaaban, ciddiise aan karin soonka waxay quudin lixdan
                miskiin.”</p>
            <p><strong>Naag ninkeedii iska xaaraantinimaysay</strong><br />
                Su’aasha 173aad: Sidee ayuu xukunku noqonayaa haddii ay naagtu ninkeeda
                ku tiraahdo haddii aad sidaas yeeshid aabbahay ayaad iga tahay, ama ay
                lacnado ama ay ka cawdi billaysato ama isagu uu sidaas ku yiraahdo?</p>
            <p>Jawaab: Haweentu haddii ay ninkeeda iska xaaraantinimayso ama ay ku
                masasho qof ka mid ah dadka ehelkeeda ah oo aan gayin, arrintaasi
                xukunkeedu wuxuu noqonayaa xukunka dhaarta oo kale waxaana laga doonayaa
                kafaaro gudkii dhaarta oo ah:<br />
                Quudin toban miskiin oo la siinayo mid kasta saac barkiis oo u dhiganta
                kiilo iyo bar, wayna ka gudaysaa haddii ay dadkaas qado ama casho siiso,
                amaba ay siiso dhar cawradooda u asturaya oo ay ku tukan karaan Allaahna
                wuxuu yiri:<br />
                “Allaah idiin ma qabto dhaar dan la’aaneed (laqwi) laakiin wuxuu idiin
                qaban dhaartaad u qasaddaan, kafaaradeeduna waa quudin toban miskiin (oo
                siisaan) kan u dhexdhexaadsan waxaad ku quudisaan ehelkiinna ama arrad
                bixintooda ama xorayn qoor, ciddaan heli karinna waxay soomi saddex
                maalmod, taasaana ah kafaarada dhaartiinna markaad dhaarataan, ee dhawra
                dhaartiinna, saasuuna idiinku caddayn Allaah aayaadkiisa, waxaadna mudan
                tihiin in aad ku mahdisaan.”<br />
                Haddii haweentu iska xaaraantinimayso wixii Alle u xalaaleeyey, waxaa ku
                waajibaya kafaaro gudkii dhaarta, ninkana waa sidoo kale haddii uu iska
                xaaraantinimeeyo wixii Alle u xalaaleeyey oo aan xaaskiisa ka ahayn,
                wuxuu la imaanayaa kafaare gudkii dhaarta, waxaana u daliil ah aayadda
                uu Alle ku yiri:<br />
                “Nabiyow maxaad u xarrimi wax Allaah kuu xalaaleeyey si aad u raalli
                geliso haweenkaaga? Allaah waa dambi dhaaf badane naxariiste ah. Allaah
                waa idiin caddeeyey waxa aad dhaarihiinna kaga xalaaloobi, waana wax
                walba oge falsan.”<br />
                Haddii ninku iska xaaraantinimeeyo xaaskiisa waxaa ku waajibaya xukunkii
                dihaarka sida ugu raajixsan qowlka culimada haddii ay
                xaaraantinimayntaasi ahayd mid go’an ama ku xiran shardi sida inuu ninku
                ku yiraahdo xaaskiisa, “Xaaraan ayaad iga tahay,” ama uu yiraahdo,
                “Xaaskaygu waa iga xaaraan haddii Ramadaan la gaaro,” iyo wixi la mid
                ah, arrintaasina waxay la xukun tahay ninka xaaskiisa ku yiri, “Hooyaday
                ayaad iga tahay,” waa arinta dihaarka lagu magacaabo, arrintaas oo ah
                munkar iyo been abuurasho, qofkii falkaas la yimaadana waxaa ku waajiba
                inuu Alle u toobad keeno isla markaana uu la yimaado kafaare gudkii inta
                aanu xaaskiisa u galmoon, waxaana u daliil ah aayaddan uu Alle
                yiri:<br />
                “Kuwa haweenkooda kala mid dhiga hooyadood oo kale haweenkoodu ma aha
                hooyadood, hooyo waa midda wax dhashay, kuwaasina waxay ku hadlayaan
                hadal xun iyo been Allaahna waa saamax badane dhaafid badan.”<br />
                Waxaa iyana la mid ah aayadda kale ee Alle yiri:<br />
                “Kuwa haweenkooda kala mid dhiga hooyadood oo kale oo haddana ku noqda
                [haweenkii] waxaa ku waajib ah qoor xoraynteed intaysan istaaban,
                arrintaasi waa waano Allaahna waxaad camal falaysaan waa og yahay.
                Ruuxaan helin qoor uu xoreeyo wuxuu soomayaa laba bilood oo israacsan
                intaysan istaaban, ciddiise aan karin soonka waxay quudin lixdan
                miskiin.”<br />
                Quudinta maskiinka waxaa waajib ah in miskiin kasta la siiyo saac
                barkiis oo cuntada waddankaas lagu cuno ah (kiilo iyo bar cunto ah),
                taasina waxay imanaysaa marka uu qofku awoodi waayo xoraynta addoonka
                ama soomitaanka.<br />
                Waa ka xaaraan haweenta inay ninkeeda lacnado ama ka cawdi billaysato,
                haddiise ay sidaasi dhacdo ninkeedu xaaraan kama noqonayo waana inay
                arrintaas Allaah uga toobad keento ninkeedana ay waydiisato inuu cafiyo,
                ninkana waa sidoo kale oo haddii uu lacnado xaaskiisa ama uu ka cawdi
                billaysto kama ay xaaraantinimoobayso waase inuu ka toobad keeno eray
                xumadaas, xaaskana uu saamaxaad ka dalbado, sababtoo ah ruux Muslim ah
                in la lacnado ma bannaana haddii ay labada is qaba dhexdooda tahay ama
                ay cid kale tahay, waxayna ka mid tahay arrintaasi dambiyada
                waaweyn,<br />
                Nabigu wuxuu yiri, () “Ruux muslim ah in la lacnado waxay la mid tahay
                dilkiisa oo kale.”<br />
                Waxaa kale oo Rasuulku yiri:<br />
                “Kuwa wax lacnada maalinta qiyaamaha ma noqonayaan kuwo wax u shafeeca
                iyo kuwo markhaati gala midna.”<br />
                Wuxuu kaloo Rasuulku yiri, ([arabic-font span=”yes”]سباب المسلم فسوق
                وقتاله كفر[/arabic-font]) “Qof Muslim ah caydiisu waa faasiqnimo
                dilkiisuna waa gaalnimo.”<br />
                Allaah waxaan weydiisanaynaa badbaado.</p>
            <p><strong>Furniinka iyo xaaladaha shabbaha</strong><br />
                Su’aasha 174aad: Muxuu yahay khulciga ku xusan Kitaabka Qur’aanka ah iyo
                Sunnaha?</p>
            <p>Jawaab: Isfurashada Qur’aanka iyo Sunnada ku xusan waa inay haweentu
                ninkeeda dhibsato oo ay doonayso inuu furo ayna siiso meherkii ay ka
                qaadatay ama qaarkiis si ay nafteeda ugu furato oo uu isaga furo,
                haddiise labadoodu ay is rabaan ma bannaana in la kala furo waana arrin
                cusub oo Islaamka aan horay ugu jirin.<br />
                Haddii aysan ninkaas rabin oo doonayso inuu furo waxay isku furanaysaa
                oo u celinaysaa meherkii ay ka qaadatay wuuna furayaa sida ku sugan
                Kitaabka iyo Sunnada culimaduna ay isku waafaqeen.</p>
            <p><strong>Furniinku ma dhacayaa haddii ninka la khasbo</strong><br />
                Su’aasha 175aad: Haweeney ayaa ninkeedii karaahsatay waxayna ka dalbatay
                in uu furo (khulco) waxay ku tiri, “Haddii aadan i furin waan is
                dilayaa.” Waxaa ninkii lagu khasbay inuu furo, nin kale ayayna
                guursatay, ninkii hore wuxuu doonayaa in loo soo celiyo xaaskiisii
                wuxuuna ku andacoonayaa in khasab looga furay markii hore, iyaduna waxay
                rabtaa ninka labaad ee guursaday?</p>
            <p>Jawaab: Haddii ninkaasi uu ka gaabiyo haweenta xaqeeda ay waajibka
                ugu leedahay ama uu dhib u geysto ha ahaado dhibkaasi hadal xumo ama
                gacan-qaad isagoo ka gardarran sidaas awgeedna lagu khasbay inuu furo,
                furniinkaasi waa ansaxayaa guurkeeda labaadna kuma ay khaldana waxayna u
                tahay xaas ninka labaad ee guursaday.<br />
                Haddiise ninka la garaaco ama la xiro oo lagu khasbo inuu xaaskiisa
                furo, isaga oo xaqeeda gudanaya oo si wanaagsan ula dhaqmaya
                furniinkaasi ma dhacayo.<br />
                Haddii haweentu ay kahanayso ninka isagoon wax dulmiya ku samayn waxa
                laga codsanayaa inuu furo iyadoon la khasbayn, haddii uu diidana waxaa
                haweeneyda la farayaa inay sabirto (oo ninkeeda raaliyo u noqoto)
                maadaama aanu la imaan wax dulmiya oo looga fasakho.</p>
            <p><strong>Khulcada dalqad ahaan miyaa loo xisaabinayaa</strong><br />
                Su’aasha 176aad: Khulcada dalqad ahaan miyaa loo xisaabinayaa?</p>
            <p>Jawaab: Culimadu mas’aladaan way isku khilaafsan yihiin kuwoodii hore
                (salaf) iyo kuwa dambaba (khalaf), waxaana jira labo qawl oo kala
                ah:<br />
                Qawlka 1aad: Imaamu Axmed iyo asxaabtiisu waxay qabaan inuu yahay
                fasakhid nikaaxii la fasakhay oo aan dalqad ahaan loo tirinayn, haddii
                ay toban jeer khulco ku kala tagaanna wuu ku noqon karaa, Shaaficina
                labadiisa qawl mid ka mid ah ayaa sidaas qaba asxaabtiisuna ay doorteen,
                waana sida ay qabaan jamhuurka fuqahada xadiisku.<br />
                Qawlka 2aad: Dalqad ahaan ayaa loo xisaabinayaa, waxaana sidaas qaba in
                badan oo salafka ka mid ah.<br />
                Waxaa raajix ah oo aan doortay qawlka Ibnu Cabbaas waxaana dhacday in uu
                nin xaaskiisii ku celiyey isagoo ku furay laba dalqadood iyo mar khulco
                ah intaysan nin kale guursan.<br />
                Ibnu Cabbaas waxaa arrintaas wax ka weydiiyey Ibraahim bin Sacad
                bin<br />
                Abii Waqaas markii Zubayr u dhiibay maamulka Yaman wuxuuna ku yiri,
                “Yamantu siday u badan yihiin furniinkoodu waa mid khulco ah.” Ibnu
                Cabbaas wuxuu ugu jawaabay, “Khulcadu furniin ma ahan ee dadka ayaa
                magaceedii khalday.”</p>
            <p><strong>Muxuu yahay macnaha hooyaday ayaad iga tahay?</strong><br />
                Su’aasha 177aad: Nin ayaa xaaskiisa ku yiri, “Hooyaday iyo walaashay
                ayaad iga tahay.” Muxuu noqonayaa xukunkoodu?</p>
            <p>Jawaab: Haddii uu uga dan leeyahay cisaynta iyo karaamaynta hooyada
                iyo walaasha oo kale ayaan ku cisaynayaa wax dhib ah ma leh, haddiise uu
                ula jeedo hooyaday iyo walaashay oo kale baad iga tahay guur (geyaan)
                ahaan, markaas waa dihaar waxaana ku waajiba wixii ku waajibayey ninka
                dihaarka ku dhawaaqa oo ku yiraahda xaaskiisa hooyaday ama walaashay
                baad iga tahay, haddii uu haweentaas inuu haysto doonayo uma dhawaanayo
                ilaa uu kafaare gudkii dihaarka la yimaado.<br />
                Dihaarku waa kafaara gudka ku waajiba haddii ninku naagtiisa yiraahdo
                “Hooyaday baad iga tahay,” iyo wixi la mid ah. Kafaaro gudkaasi waa in
                uu xoreeyo mu’min addoon ah haddii uu waayana wuxuu soomayaa laba bilood
                oo xiriir ah oo aanu maalin ka afurin, haddii uu kari waayana wuxuu
                quudinayaa 60 maskiin isagoo mid kasta siinaya saac barkiis oo timir ama
                bariis iyo wixi la mid ah, halkii saac wuxuu u dhigmaa qiyaas ahaan
                kiilo iyo bar.</p>
            <p><strong>Ma dhacayo furniinka nin sakhraansan</strong><br />
                Su’aasha 178aad: Nin sakhraansan oo caqligiisii maqan yahay haddii uu ku
                dhaarto inuu xaaskiisa furay ma ansaxayaa furniinkaasi?</p>
            <p>Jawaab: Mas’aladaan laba qawl ayay culimadu ka qabaan: kan saxiixa
                ahna waa inuusan furniinkaasi ansaxayn dhaartiisuna ka soo qaad lahayn,
                maadaama uu sakhraan yahay.<br />
                Sidaas waxaa laga wariyey Cusmaan bin Cafaan saxaabaduna kuma ay
                khilaafin, intaan ogahay, waana qawlka in badan oo salafka iyo culimadii
                dambe ka mid ah, sida Cumar bin Cabdulcasiis iyo qayrkiisba, waxaana
                waafaqsan qawlka qadiimka ee Imaamu Shaafici koox asxaabtiisa ka midi
                ahna ay doorteen iyo qawlka kale oo laga wariyey Imaamu Axmed koox
                asxaabtiisa ka mid ahna ay doorteen, waxaa sidoo kale qaba koox ka mid
                ah asxaabta Abuu Xaniifa oo uu ka mid yahay Daxaawi, madaahib kale ayaa
                iyaguna sidaas qaba waana sida raajixa ah,<br />
                Bukhaari waxaa kitaabkiisa ku qoran in Maacis bin Maalik markii uu
                Nabiga u yimid oo uu qirtay inuu sinaystay Nabigu amray in la soo baaro
                inuu sakhraan yahay iyo in kale. Haddii uu sakhraan yahay qirashadiisu
                ma ansaxayso haddii la aqbali waayey wixii uu qirtayna waxaa la
                ogaanayaa in aan qawlkiisu qabasho lahayn, sida ruuxa waalan oo kale,
                qofka sakhraansan in kastoo uu caasi yahay haddana ma uu oga waxa uu ku
                hadlayo, haddii aanu ogayn waxa uu ku hadlayana ula jeeddo ma lahan
                hadalkiisu, wax kasta oo la qabanayana waa inay niyadda ka soo fulaan,
                waxaa taas la mid ah haddii uu cuno shay xaaraan ah oo uu ku waasho,
                waalidaasi iyadoo ku timid dambi uu sameeyey haddana furniinkiisu ma
                dhacayo hadalkiisuna qabad ma leh.<br />
                Qofkii si dhug leh shareecada ugu kuur gala wuxuu ogaanayaa in qawlkaani
                saxiix yahay dadka oranaya waxbuu furi karaana qawlkoodu daliil iyo xujo
                ma haysto, sida saxiixa ahna furniinkaasi ma dhacayo, in uu waxa uu ku
                hadlayo garanayo mooyaane, sida aysan salaaddiisu u ansaxayn
                furniinkiisuna ma ansaxayo. Allena wuxuu yiri:<br />
                “Kuwa (xaqa) rumeeyow salaadda ha tukanina adinkoo sakhraansan ilaa aad
                ka garanaysaan waxa aad ku hadlaysaan.”</p>
            <p><strong>Haddii ninku xaaskiisa furo isagoo xanaaqsan oo xiskiisu
                    joogin</strong><br />
                Su’aasha 179aad: Nin ayaa waxaa dhex maray isaga iyo xaaskiisa dood
                qallafsan kaddibna wuu xanaaqay oo caqligiisii is beddelay wuxuuna ku
                yiri, “Saddex baad iiga furan tahay.” Haddaba furniinkaasi ma
                dhacay?</p>
            <p>Jawaab: Haddii xanaaqu ka gaaray heer aanu garanayn waxa uu ku
                hadlayo, sida ruux waalan, furniinku ma dhacayo.</p>
            <p><strong>Haddii ninku u ballan qaado xaaskiisa inuu furayo, maka
                    furmaysaa?</strong><br />
                Su’aasha 180aad: Haddii nin xaaskiisa ku yiraahdo kuma doonayee orod oo
                reerkiinii aad waana ku furi doonaa, oo uu hadalkaas furniin u niyaysto
                ma u bannaan tahay inuu soo ceshado oo uu meher labaad bixiyo?</p>
            <p>Jawaab: Furniinku ballan qaad kuma dhaco, xataa haddii hadalkaasi soo
                noq noqdo waajibna ma ahan inuu ballantaas oofiyo hadiise uu furay
                intuusan oran reerkiina aad, hadalkaasna uu furniin ula jeeday ee
                arrintu aysan ahayn waan ku furi doonaa oo kaliya, waxay uga furmaysaa
                hal dalqad, haddii markii hore dalqad ka badan aanu niyaysan, wuuna soo
                ceshan karaa iyadoo ciddada ku jirta, shardina ma ahan inay ka raali
                tahay soo celinta walina looma baahna, meher cusubna ma bixinayo.</p>
            <p><strong>Ninku ma furayaa xaaskiisa haddii hooyadiis sidaas ka
                    dalbato?</strong><br />
                Su’aasha 181aad: Nin xaas iyo carruur leh ayaa hooyadiis karaahsatay
                xaaskiisa waxayna u soo ban dhigtay inuu xaaskiisa furo, haddaba ma u
                bannaan tahay inuu furo?</p>
            <p>Jawaab: Uma bannaana inuu u furo hadalka hooyadiis, waana ku waajib
                in uu hooyadiis baarri u noqdo, furniinka xaaskiisuna hooyo
                baarrinimadeed ma ahan.</p>
            <p><strong>Saddex dalqo ayuu ku furay isagoo niyaysnaa inuu hal dalqad
                    ku furo</strong><br />
                Su’aasha 182aad: Nin iyo xaaskiis ayaa doodi dhex martay, markaas ayaa
                ninkii wuxuu damcay inuu yiraahdo dalqad baad iiga furan tahay, hase
                yeeshee afka wuxuu kaga dhawaaqay, “Saddex dalqadood ayaad iiga furan
                tahay!” Niyaddiisuna sidaas ma ahayn, haddaba furniinkaasi ma
                dhacayaa?</p>
            <p>Jawaab: Haddii afku ka xaday saddexda dalqadood isagoo uga dan leh
                hal dalqad waxaa dhacaya furniinka hal dalqad oo keliya, sidoo kale
                haddii uu damco in uu yiraahdo hooyaday bay iga tahay oo afku kaga dhaco
                waad furan tahay kama ay furmayso.</p>
            <p><strong>Nin yiri wax walba waa iga xaaraan xaaskiisu ma ka
                    furmaysaa?</strong><br />
                Su’aasha 183aad: Nin ayaa yiri, “Wax walba oo aan hanto waa iga
                xaaraan,” miyuu xaaskiisu ka xaaraantinimoobayaa?</p>
            <p>Jawaab: Mas’aladaan culimadu way ka doodeen in xaasku ka furmayo iyo
                inay ku waajibayso kafaare gudkii dihaarka.<br />
                Mad-habka Imaam Maalik wuxuu qabaa in ay ka furmayso.<br />
                Mad-habka Imaam Abii Xaniifa iyo Imaam Shaafici labadiisa qawl ee ugu
                caansan waxay qabaan inuu bixinayo kafaare gudkii dhaarta.<br />
                Mad-habka Imaam Axmed wuxuu qabaa inuuu bixinayo kafaare gudkii
                dihaarka, haddii aanu si kale wax u niyaysan, waana laga dooday, sida
                saxiixa ahna furniinku ma dhacayo.</p>
            <p><strong>Haweenka la furay marka lagu noqonayo shardi ma ahan inay ku
                    raalli yihiin</strong><br />
                Su’aasha 184aad: Nin ayaa xaaskiisii ku furay hal dalqo warqaddii
                furniinkana wuu siiyey wuxuuna doonayaa inuu ku noqdo, haddaba miyay
                jiraan wax shuruudo ah oo looga baahan yahay marka uu ku noqonayo
                xaaskiisa iyadase ma lagu khasbayaa ku noqoshada haddii aysan raalli ku
                ahayn mise siday rabtaa loo yeelayaa?</p>
            <p>Jawaab: Mar haddii ay arrintu sida kor ku xusan tahay oo furniinkaasu
                aanu ahayn dalqaddii ugu dambeysey ama jirro sababteed aanu ka iman
                ciddadiina aysan wali dhammaan wuxuu xaq u leeyahay inuu soo ceshado,
                waana isku mid haddii ay ka raalli tahay iyo haddii aanay ka raalli
                ahayn, haddiise ay ciddadii dhammaato ama furniinka ay jirro sabab u
                ahayd markii hore dalqaddii saddexaadna aan lagu furin, waxaa u bannaan
                inuu ku noqdo isagoo la galaya heshiis cusub, meher hor lehna kula
                heshiinaya iyo inay ku raali tahay sidaasna ku nikaaxsanaya nikaax
                cusub.<br />
                Labada xaaladood ee aan soo xusnay waa haddii uu furniinkaasi yahay
                dalqaddii koowaad (ama labaad) haddiise furniinka dhacay uu yahay
                dalqaddii saddexaad uma bannaana inuu ku noqdo in nin kale guursado una
                galmoodo mooyaane, haddii ninkaas kale uu furo ama geeriyoodo way u
                bannaan tahay ninkii hore ee furay inuu ku noqdo, waana meher cusub iyo
                heshiis cusub iyo ikhyaarkeeda, haweenta uurka leh ciddadeedu waa inta
                ay ka dhalayso, ha ahaato mid la furay ama mid laga geeriyooday intaba,
                haweenka aan uurka lahayn ee laga dhintay ciddadoodu waa afar bilood iyo
                toban cisho, haddiise la furo (iyadoon uur lahayn) ayna tahay kuwa
                dhiigga caadada hela, ciddadeedu waa intay ka helayso saddex dhiig,
                haddii ay tahay kuwa uu dhiigga caadadu ka go’ayn ama ay yar tahay oo
                wali aysan gaarin xilligii dhiigga, ciddadeedu waa saddex bilood.</p>
            <p>Cutubka Saddex iyo Tobnaad – Asayda</p>
            <p><strong>ASAYDA</strong><br />
                Haweenta asayda sidda way qubaysan kartaa<br />
                Haweenta da’da weyn asay way qaadaysaa<br />
                Isma udgin karto haweentu inta ay asayda siddo guurna looma ban dhigi
                karo si sarbeeb ah mooyaane<br />
                Guur in loo soo bandhigo haweeney cidadii ku jirta<br />
                Saabuunta udgoon iyo asayda<br />
                Naag ninkeedii geeriyooday isaga oo aan u galmoon<br />
                Dhaxalka haweeney la furay oo rvinkeedii si kedis ah u geeriyooday<br />
                Waa gef aan diinta ku banaanayn in haweenta la furo guriga laga saaro
                ama iyadu ka baxdo</p>
            <p>ASAYDA<br />
                <strong>Haweenta asayda sidda way qubaysan kartaa</strong><br />
                Su’aasha 185aad: Maxaa ku waajib ah naagta uu ninkeedii geeriyooday,
                maxaa xaaraan ah, maxaase u bannaan?
            </p>
            <p>Jawaab: Haweeneyda laga dhintay waxaa ku waajib ah arimaha soo
                socda:<br />
                • Inay gurigeeda ku negaato oo aanay ka bixin inay dan soo gudanayso
                mooyaane ama ay u baxdo wax daruuriya sida inay isbitaal tegayso haddii
                ay xanuunsato, ama ay suuqa cunto iyo wax la mid ah ka soo iibsanayso,
                haddii aysan haysan cid u qabata hawshaas.<br />
                • In aysan ku labbisan dhar qurxoon, oo ay ku labisato dharka
                kale.<br />
                • In ay ka fogaato dhammaan waxyaalaha la isku carfiyo oo dhan, laakiin
                markii ay dhiigga caadada ka mayrato dhib ma Ieh in ay uunsi hoosta
                gashato oo isku carfiso.<br />
                • In ay ka fogaato dhegaha iyo jinjimaha iyo waxyaalaha kale ee haweenku
                ay xidhaan oo isku qurxiyaan, ha ahaadeen dahab, qalin, dheeman iyo wixi
                la mid ah.<br />
                • In ay ka fogaato indha kuulashada.</p>
            <p>Rasuulku wuu ka reebay haweenta laga dhintay arimahaas oo dhan, wayna
                u bannaan tahay inay dadka ehelkeeda ah iyo haweenka kaleba la fariisato
                oo la sheekaysato, way la fariisan kartaa dadka maxramka u ah cunto iyo
                shaah iyo wixi la mid ah way u keeni kartaa, sidoo kale guriga
                gudihiisa, deydkiisa qaybtiisa kore dhammaan way ka shaqaysan kartaa oo
                tegi kartaa, hawshii guriga oo dhan way qaban kartaa, haddii ay noqoto
                cunto karin, dhar tolid, guri xaaqid, dhar dhiqid, xoolo lisid iyo
                hawsha hablaha caadiga ee la midka ah qabtaan oo dhan, dayaxa way arki
                kartaa sida haweenka kale u arkaan oo kale, hagoogta madaxa way iska
                qaadi kartaa markaan rag ajaanib ka ah aysan la joogin.</p>
            <p><strong>Haweenta da’da weyn asay way qaadaysaa</strong><br />
                Su’aasha 186aad: Haddii uu nin ka dhinto haweeney da’ weyn oo cimrigeedu
                70 sano kor u dhaafay, garashadeeduna xumaatay wax adeeg ahna ninka aan
                u qaban jirin, waajib miyay ku noqonaysaa inay asay qaaddo? Sidaan og
                nahay haweenka uurka leh ciddadoodu waa inta ay ka dhalayaan kaliya,
                markaas haddii ujeedada laga leeyahay asaydu ay tahay, in la hubsado
                haweentu inaysan uur lahayn, haweenta da’da weyni dhalmadii horay ayayba
                u daysey?</p>
            <p>Jawaab: Haweentaasi waxay la mid tahay haweenka kale waxayna ciddo
                tirsanaysaa afar bilood iyo toban cisho, sida ay haweenka kaleba
                yeelaan, Allaahna wuxuu yiri:<br />
                “Raggga idinka mid ah ee la oofsaday kana tagey haween, waxay
                haweenkaasi ciddo tirsanayaan afar bilood iyo toban cisho.”<br />
                Xikmadda ku jirta in haweenta uurka leh ciddadeedu ay ku xiran tahay
                dhalmadeeda waxaa ka mid ah, uurka oo ah xaq uu ninka hore leeyahay,
                markuu ninku geeriyoodo ama furo iyadoo uur leh, haddii ay haweentu
                guursato nin kale wuxuu ninka labaad ku waraabinayaa manidiisii ilmaha
                uurka ku jira, arintaasna waa xaaraan Nabiguna wuxuu yiri:<br />
                ()<br />
                Qofka Muslimka ah waxaa ku waajiba inuu ku dhaqmo shareecada, xigmadda
                ku jirta ha garto ama yaanu garan, isagoo rumaysan Allaah inuu yahay mid
                xikmad badan, wax kasta oo uu jideeyey ama qadarayna ay xigmadi ku
                jirto, qofkii Alle u fududeeyo inuu fahmo xigmadda ku jirta waa
                kayr.</p>
            <p><strong>Isma udgin karto haweentu inta ay asayda siddo guurna looma
                    ban dhigi karo si sarbeeb ah mooyaane</strong><br />
                Su’aasha 187aad: Ma bannaan tahay haweenta asayda sidda inay
                carruurteeda cadar u mariso? Guur ahaanse ma loo dooni karaa iyadoon
                wali ciddadii ka bixin?</p>
            <p>Jawaab: Uma bannaana haweenka asayda wada inay is udgiyaan, dhibse
                malahan haddii ay cadarka carruurteeda ama marti u timid u mariso
                iyadoon la wadaagayn, mana bannaana inta ay assayda siddo in si cad guur
                loogu soo ban dhigo, si sarbeeb ahse wax waa loo dareensiin karaa,
                Allaahna wuxuu yiri:<br />
                “Dhib (dambi) korkiina ma aha waxaad sarbeebtaan oo hadal haween ah
                (doonid).”<br />
                Allaah wuxuu banneeyay in sarbeeb guur loo dareensiiyo, mana uu bannayn
                in si cad guur loogu soo bandhigo, arintaasna Alle xigmad qoto dheer
                ayuu ka leeyahay.</p>
            <p><strong>Guur in loo soo bandhigo haweeney cidadii ku
                    jirta</strong><br />
                Su’aasha 188aad: Haweeney ayaa ninkeedii ka dhintay nin kale ayaana soo
                doonay iyadoo ciddadii ka bixin, haddaba arrintaas miyay bannaan
                tahay?</p>
            <p>Jawaab: Ma bannaana in si cad guur loogu soo bandhigo haweeney ciddo
                ku jirta, xataa ciddadaasi haddii ay tahay mid geeri keentay oo assay
                ah, ciddada furniinkuna waa ka sii xag jirtaa, ninkii sidaas yeela iyo
                naagtaba waa la ciqaabayaa, waxaana ciqaab looga dhigayaa in qasdigooda
                laga hor istaago oo aysan is guursan.</p>
            <p><strong>Saabuunta udgoon iyo asayda</strong><br />
                Su’aasha 189aad: Waxaan ahay haweeney ninkeedii geeriyooday muddo dhow,
                waxaan ku jiraa waqtigii asayda, ma ii bannaan tahay in aan ku qubaysto,
                ama ilmahayga ugu qubeeyo saabuun udgoon leh?</p>
            <p>Jawaab: Asaydu waa inay haweentu ka fogaato wax kasta oo soo
                jiidanaya ragga iyo la kulankooda sida is udginta, indho-kuusha, iyo
                dahabka iyo waxyaalaha kale ee la xidho, waxyaalahaas la isku qurxiyo
                waa isku mid haddii ay ku xirato surka ama dhegaha ama gacmaha, dharkuna
                waa sidoo kale oo waa ka xaaraan dhar kasta oo la isku qurxiyo, waxaana
                ku waajiba inay ku nagaato gurigii ay deganayd markii uu ninkeedu
                geeriyooday, Allaahna wuxuu yiri:<br />
                “Raggga idinka mid ah ee la oofsaday kana tagey haween, waxay
                haweenkaasi ciddo tirsanayaan afar bilood iyo toban cisho, markay
                gaaraan muddadooda wax dhib ah idinkama saarna waxay ku falaan naftooda
                si fiican, Eebbana waxaad falaysaan waa ogyahay).<br />
                Qawlka Allaah ee ah: () wuxuu tusinayaa in markaas ka hor ay ka xaaraan
                ahaayeen arimahaas oo dhami, sunnaduna sidaas ayay bayaanisay.<br />
                Markaas saabuunta udgoon uma bannaana haweenta asayda sidda, waxayse ku
                mayran kartaa saabuun aan lahayn caraf iyada ayaana kufilan.</p>
            <p><strong>Naag ninkeedii geeriyooday isaga oo aan u
                    galmoon</strong><br />
                Su’aasha 190aad: Asay miyay qaadaysaa haweeneyda ninkeedii geeriyooday
                markii uu nikaaxsaday isaga oo aan wali u galmoon?</p>
            <p>Jawaab: Haweentaas waxaa ku waajibaya ciddo tirsasho iyo asay qaadid,
                sababtoo ah marba haddii la nikaaxshey waxay noqotay marwo, waxayna soo
                galaysaa haweenka uu Alle yiri:<br />
                “Ragga idinka midka ah ee la oofsaday kana tagey haween, waxay
                haweenkaasi ciddo tirsanayaan afar bilood iyo toban cisho.”<br />
                Bukhaari iyo Muslimna waxay wariyeen xadiis uu Rasuulku ku yiri:<br />
                “Haweeney isuma basaasin karto qof geeriyooday saddex cisho ka badan,
                wixii aan ka ahayn ninkeeda oo ay isu basaasinayso afar bilood iyo toban
                cisho.”<br />
                Sidoo kale ahlu sunanka iyo Axmed waxay wariyeen Rasuulka Bardic bint
                Waashiq, oo ahayd haweeney uu ninkeedii geeriyooday markii uu
                nikaaxsaday isagoon u galmoon, Rasuulku in uu amray inay ciddo tirsato
                dhaxalna ay leedahay.</p>
            <p><strong>Dhaxalka haweeney la furay oo ninkeedii si kedis ah u
                    geeriyooday</strong><br />
                Su’aasha 191aad: Miyay wax dhaxlaysaa haweeney la furay kaddibna uu
                ninkeedii si kedis ah u geeriyooday iyadoo ciddadii ku jirta?</p>
            <p>Jawaab: Haweeneyda la furay ee uu haddana ninkeedii geeriyooday
                iyadoo ciddadii ku jirta waxay noqonaysaa laba midkood:<br />
                Haddii iyadu aysan furniinka dalban, oo aysan kula heshiin inuu furo oo
                meherkeedii ay u cafinayso, laguna furay hal dalqad oo dalqaddii koowaad
                ama labaad ah waxay la xukun tahay naagta la qabo oo kale, ciddada
                furniinka markay dhammaysatana waxay bilaabaysaa ciddadii asayda wayna
                dhaxlaysaa, Allaahna wuxuu yiri:<br />
                “Nabiyow haddaad haweenka furaysaan ciddada ku fura (daahir aan la
                taaban) ciddadana tiriya, Eebbana ka cabsada, hana ka bixinina
                guryahooda (ay joogeen marka la furayey) iyana yeyna ka bixin (yeyna ka
                tegin) inay xumaan cad la yimaadaan mooyee, taasi waa xuduudii Allaah,
                ruuxii ka tallaaba xuduuda Allaah naftiisa ayuu dulmiyey, ma ogidin,
                wuxuu Allaah u dhow yahay inuu kaddib xal keeno, (jacayl isku
                noqosho).”<br />
                Allaah wuxuu amray in aan haweenta la furay guriga laga saarin oo ay
                guriga ninkeeda ku ciddo tirsato, wuxuuna yiri waxaa laga yaabaa inay
                arrinka wax iska beddelaan oo uu soo ceshado xaaskiisa.<br />
                Haddii haweentaas lagu furay saddex dalqadood ama dalqaddii saddexaad
                ama ay ninkeeda ka dalbato furniin iyadoo u celinaysa meherkii ay ka
                qaadatay, amaba ay ninkeeda ka fasakhatay oo ay ku jirtey ciddadii
                markii uu geeriyooday, intaas oo dhami dhaxalka waxba kuma lahan, asayna
                ma qaadayaan, waxaase jirta haweenka saddexda lagu furay mar ay dhaxalka
                wax ku yeelanayaan waana marka uu ninku furo isagoo sakaraadaya oo geeri
                qarka u saaran laguna tuhmayo inuu u furay si aysan dhaxalka wax uga
                qaadan, wayna dhaxlaysaa xataa haddii ay ciddadeedii dhammaysatay haddii
                aysan nin kale guursan haddiise ay guursato dhaxalka wax kuma lahan.</p>
            <p><strong>Waa gef aan diinta ku banaanayn in haweenta la furo guriga
                    laga saaro ama iyadu ka baxdo</strong><br />
                Su’aasha 192aad: Manoo bayaanin kartaa ciddada ay tirsanayso haweenta la
                furay haddiise haweenta lagu furo furniin soo celin aqbalaya, miyay
                gurigeeda joogaysaa mise gurigii waalidkeed bay aadaysaa, ilaa uu
                ninkeedu ka soo ceshado?</p>
            <p>Jawaab: Haweenta la furay furniin soo celis leh waxaa ku waajiba inay
                guriga ninkeeda joogto waana ka xaaraan inay guriga ka baxdo, ninkeedana
                waa ka xaaraan inuu guriga ka saaro Allaahna wuxuu yiri:<br />
                “Ha ka bixinina guryahooda (ay joogeen marka la furayey) iyana yeyna ka
                bixin (yeyna ka tegin) inay xumaan cad la yimaadaan mooyee, taasi waa
                xuduudii Allaah, ruuxii ka tallaaba xuduuda Allaah naftiisa ayuu
                dulmiyey.”<br />
                Maanta waxa dadku ay ku sugan yihiin oo ah markii haweenta lagu furo
                furniin soo celis aqbala inay markiiba guriga ka baxayso oo ay guriga
                reerkooda aadayso waa arrin gef ah Allaahna wuu xaaraantinimeeye wuxuuna
                yiri: “Guriga haka saarina iyaguna yaysan guriga iskood uga bixin,”
                waxaana amarkaas laga soo reebay haddii ay haweentu ku kacdo falal aad u
                fool xun oo markaas waxaa imaan kara in guriga laga saaro.<br />
                Alle markii uu arrintaas bayaaniyey wuxuu nooga digey in aan xuduudiisa
                ka tallaabno, wuxuuna yiri:<br />
                “Taasi waa xuduudii Allaah, ruuxii ka tallaaba xuduuda Allaah naftiisa
                ayuu dulmiyey.”<br />
                Kaddibna wuxuu Alle caddeeyey xikmadda ku jirta joogitaanka ay guriga
                joogayso wuxuuna yiri:<br />
                “Ma ogidin, wuxuu Allaah u dhow yahay inuu kaddib xal keeno, (jacayl
                isku noqosho).”<br />
                Dadka Muslimiinta ah waxaa waajib ku ah inay iska ilaaliyaan Allaah
                xuduudiisa amarkiisana fuliyaan isla markaana ay gaashaanka ku dhuftaan
                caado kasta oo amarka sharciga ah khilaafsan, waxaa nagu waajiba in aan
                mas’aladaan fiiro gaar ah u yeelanno, sideedana haweenta lagu furay
                furniin noqosho leh waxaa ku waajib ah inay joogto guriga ninkeeda ilaa
                ay ciddadu u dhammaanayso, waxayna guriga ugu wada noolaan karaan sidii
                ay horay ugu wada noolaayeen kamana ay xijaabanayso oo iska asturi mayso
                wayna la sheekaysan kartaa oo la fariisan kartaa wayna isu qurxin
                kartaa, oo isu udgin kartaa waxaana ka reebban oo qura inay galmood iyo
                taataabasho iyo wixi la mid ah ay sameeyaan, haddii ay la noqoto inuu
                soo ceshado xaaskiisa laba arrimoodba waa samayn karaa:<br />
                Inuu ku dhawaaqo oo yiraahdo (Raajactu Zowjatii) (waan soo ceshaday
                xaaskaygii).<br />
                Inuu ficil ahaan ku soo ceshado oo u galmoodo isagoo niyaysan inuu soo
                ceshaday afkana waxba kaga dhawaaqin.<br />
                Haweenka lagu furay dalqadaha aan soo celiska lahayn arrinkoodu waa
                wajiyo badan yahay: Matalan haddii uu ninku xaaskiisa furo isagoon wali
                u galmoon oo aan la kali noqon lana baashaalin, markaas wax ciddo ah oo
                ay tirsanayso ma leh, saacadda la furana ninkii ay doonto ayay horay ka
                guursan kartaa, isagana ay ka xaaraantinimoobaysaa, haddiise uu la aqal
                galo oo uu la keli noqday ama uu u galmooday waxay tirsanaysaa ciddo,
                waana sidan soo socota:<br />
                Haddii ay uur leedahay cidadeedu waxay ku eg tahay markay dhasho, waana
                isku mid haddii ay muddadu dheeraato iyo hadday gaabato waxaana laga
                yaabaa in subixii inta la furo ay duhurkii dhasho, ama inta la furo
                bisha Muxaram in aysan dhalin ilaa laga gaaro bisha Dul-Xijja oo ay
                ciddo ku jirto 12 bilood, hadal iyo dabuubtiis xaamilada ciddadeedu
                waxay ku eg tahay markay dhasho Allaahna wuxuu yiri:<br />
                “Haweenka uurka leh ciddadoodu waa inay dhalaan.”<br />
                Haddii haweentu aysan uur lahayn ayna ka mid tahay kuwa dhiigga caadada
                hela ciddadeedu waa inay sadddex jeer dhiig hesho oo ay ka daahir
                noqoto, macnaha waa inay dhiig hesho oo ay ka daahir noqoto, oo haddana
                hesho oo ay ka daahir noqoto, oo haddana dhiig kale ay hesho oo ay ka
                daahir noqoto, saddexdaas dhiig ayay ciddadeedu ugu dhammaanaysaa,
                haddii ay muddada u dhexaysaa dheeraato iyo haddii kaleba halkaas ayayna
                ciddadeedu ugu dhammaanaysaa waana isku mid haddii mudada u dhexaysaa
                dheeraato iyo haddii kale.<br />
                Sidaa darteed haddii la furo iyadoo wax nuujinaysa dhiigna aysan helin
                ilaa iyo laba sano kaddib ama wax ka badan, ciddadu u dhammaan mayso
                ilaa ay saddex dhiig hesho, Allaahna wuxuu yiri:<br />
                “Haweenka la furay waxay sugayaan inay saddex jeer (dhiig) ka daahir
                noqdaan.”<br />
                Haweenka iyagu aan dhiig caado helin da’ yaraan awgeed iyo kuwa da’da
                weyn ee uu ka go’ay dhiigga caadadu ee aan rajada ka qabin, waxay
                tirsanayaan saddex bilood, Allaahna wuxuu yiri:<br />
                “Haweenkiinna caadada ka quustay haddaad shakidaan ciddadoodu waa saddex
                bilood, kuwaan caadada lahaynna (gabdhaha yar yar) waa sidaas oo
                kale.”<br />
                Haweenka dhiiggu ka istaagay lana ogyahay in uusan ku soo noqonayn sabab
                jirta awgeed sida haweenka ilma galeenka laga saaray oo kale waxay la
                xukun yihiin kuwa dhiiggu ka joogsaday oo aan ka rajo qabin inuu dib
                dambe ugu soo noqdo ciddadooduna waa saddex bilood.<br />
                Haddii ay haweeneydu dhiiggii iska weydo iyadoo og sababka arrinkaas
                keenay, waxaan soo xusnay inay sugayso intuu dhiiggu u soo noqonayo
                kaddibna waxay tirsanaysaa saddexdii bilood oo ciddada ahayd.<br />
                Haddii ay dhiigii iska weydo iyadoon ogayn sababta uu uga go’ay,
                culimadu waxay yiraahdeen waxay ciddo tirsanaysaa hal sano, sagaal
                bilood oo ah inta uurka haweenku ay sidaan iyo saddex bilood oo ciddo
                ah, waana intaas qaybaha cidooyinka haweenka u qaybsamaan.<br />
                Waxaa iyana jira haween raggoodii laga fasakhay ama khulco ha noqota ama
                si kale ha noqotee kuwaas ciddadoodu waa inay hal dhiig helaan oo ay ka
                daahir noqdaan, haddii uu ninku haweentiisa furo (iyadoo furniin
                dalbanaysa) isla markaana uu xujaysto inay siiso hanti uu magacaabay si
                uu u furo (waa furniinka khulcada loo yaqaan), oo sidaa uu ku furo
                markaas ciddadeedu waa inay hal dhiig hesho oo ka daahir noqoto.</p>
            <p>Cutubka Afar iyo Tobnaad – Nidaarka</p>
            <p><strong>NIDARKA</strong><br />
                Nidarku waa karaahiyo oofintiisuna waa waajib<br />
                Haweeney nidartay inay soonto bisha Rajab sanad kasta<br />
                Xukunka dib u dhigidda nidarka<br />
                Waxay nidartay inay hal geel ah qasho oo aysan hilibkeeda
                dhadhamin<br />
                Xukunka in la beddelo wixii la nidray</p>
            <p>NIDARKA<br />
                <strong>Nidarku waa karaahiyo oofintiisuna waa waajib</strong><br />
                Su’aasha 193aad: Maxay diintu ka qabtaa nidarka? Haddii aan la oofin
                nidarka ciqaab miyaa ka imanaya?
            </p>
            <p>Jawaab: Nidarku waa karaahiyo sharci ahaan, waxaa Nabiga ka sugnaatay
                inuu reebay nidarka uuna yiri:<br />
                “Nidarku sidiisaba khayr ma keeno, ee ruuxa bakhaylka ah ayaa xoolaha
                looga soo saaraa.”<br />
                Dadka qaarkood haddii ay xanuunsadaan ama khasaaraan, ama dhib kale soo
                gaadho waxay nidraan sadaqo inay bixinayaan ama xoolo qalayaan haddii
                cudurka ay ka bogsadaan ama khasaarada ay ka badbaadaan, waxayna
                citiqaadsan yihiin Allaah inuusan caafimaad ama faa’iido siinayn inay
                nidar galaan mooyaane, sidaas awgeed ayuu Nabigu sheegay Allaah inuusan
                beddelayn wixii uu qaddaray oo uu xugmiyey, qofka bakhiilka ahna inuusan
                sadaqo bixin inuu nidar oofinayo mooyaane.<br />
                Nidarka waa la oofinayaa haddii uu yahay cibaado, sida salaad ama soon
                ama sadaqo ama ictikaaf, haddiise uu nidarku yahay wax Alle lagu
                caasinayo sida dil, sino, khamro cabid, dadka maalkiisa oo dulmi lagu
                qaato iyo wixi la mid ah ma bannaana in la oofiyo waxaana beddelkiisii
                la bixinayaa kafaare gudkii dhaarta oo ah quudin toban miskiin, ama
                waxyaalihii kale ee xadiisku xusay.<br />
                Haddii nidarku yahay waxyaalaha bannaan sida cunto, cabbitaan, dhar,
                safar, hadal caadi ah iyo wixi la mid ah waxaa la kala dooran siinayaa
                inuu oofiyo nidarkaas iyo inuu kafaare gudkii dhaarta bixiyo.<br />
                Haddii nidarku yahay cibaado sida sadaqo, cunto ama xoolo la qalayo
                waxaa la siinayaa masaakiinta iyo dadka tabarta daran, haddiise uu yahay
                cibaado xubnaha laga gudanayo ama maal la bixinayo, sida jihaad ama xaj
                iyo cumro in la oofiyo ayaa waajib ah.<br />
                Haddii maalka uu bixinayo uu ku nidray in wax loogu qaban doono meel
                gaar ah sida masaajid ama xafiis ama mashruue khayri ah uma bannaana
                inuu ku bixiyo meel kale.</p>
            <p><strong>Haweeney nidartay inay soonto bisha Rajab sanad
                    kasta</strong><br />
                Su’aasha 194aad: Muxuu yahay xukunka haweenay nidartay inay soonto bisha
                Rajab sanad kasta kaddibna da’ weynaatay oo kari weydey?</p>
            <p>Jawaab: Marka hore waxaan dadka Muslimiinta ah uga digayaa nidarka
                sababtoo ah Rasuulku wuxuu yiri:<br />
                “Nidarku sidiisaba khayr ma keeno, ee ruuxa bakahylka ah ayaa xoolaha
                looga soo saaraa.”<br />
                Allaah wuxuu Qur’aanka ku ishaaray reebiddiisa wuxuuna yiri:<br />
                ()<br />
                Haddii arrintu ay sidaas tahay waxaa habboon in aan waxba la nidrin
                haddiise aad wax nidartid waxa aad nidartayna yihiin wax wanaagsan, waa
                kugu waajib in aad nidarkaas oofisid, Rasuulkuna wuxuu yiri:<br />
                “Qofkii nidra wax wanaagsan oo uu Alle ku addeeco ha oofiyo.”<br />
                Waa isku mid haddii nidarkaasi yahay mid uu balaayo xijaab ka dhiganayo
                ama uu wax ku raadinayo, ama uu yahay nidar aan shardi lahayn ee uu iska
                nidray, nidarkuna waa saddexdaas xaalo, haddii uu qofku yiraahdo waxaan
                nidray in aan berri soomo, nidarkaasi Alle adeecid miyaa mise ma ahan?
                Jawaabtu waa in nidarkaasi yahay mid Alle lagu adeecayo, nidarkaasi mid
                shardi leh miyaa mise waa mid caam ah aan sabab lahayn? Matalan haddii
                qof yiraahdo imtixaanka haddii aan ku baaso waxaa Alle igu leeyahay in
                aan soomo saddex maalmood, nidarkaasi wuxuu ku xiran yahay helitaan
                maslaxadeed ama balaayo xijaab, gaar ahaan maslaxaddiisa inuu helo,
                waxaa iyana taas la mid ah inuu dhaho haddii Alle qofka naga xanuunsan
                noo caafimaadiyo waxaan nidray in aan bil soomo, nidarka caynkaas ahina
                waa nidar Alle adeecid ah oo haddana ku xiran dhibaatada haysata in laga
                faydo, marka nidarka Alle addeecidda ah waxaa waajiba in la
                oofiyo.<br />
                Su’aasha haddaan u soo noqodo waxaan weydiinayaa haweeneyda wax nidartay
                waxa ay bisha Rajab bilaha kale uga dooratay, haddii ay markaas
                citiqaadsan tahay in bisha Rajab ay leedahay cibaado u khaas ah
                nidarkaasil wuxuu noqonayaa karaahiyo lamana oofinayo, sababtoo ah bisha
                Rajab in lagu khaas yeelo cibaado daliil looma hayo waana karaahiyo,
                haddiise aanay citiqaadsanayn arrinkaas oo ay bishaas bilaha kale uga
                dooratay Allaah oo bishaas waxay ku faraxday siiyey iyo wixi la mid ah,
                markaas waa ku waajib inay oofiso haddii ay kari weydana wuxuu la mid
                yahay soonkii waajibka ahaa oo kale oo sidii ay yeeli lahayd ayay
                yeelaysaa.<br />
                Waxaanse dadka weydiinayaa su’aal. Matalan haddii uu ruux yiraahdo,
                “Nidar ayaan bixinayaa haddii aan maradaas mar danbe gashado,” nidarkaas
                oofintiisu waajib miyaa mise ma ahan?<br />
                Jawaabtu waa maya oo waajib ma ahan oofintiisu sababtoo ah waxyaalaha
                aan xaaraanta ahayn ee Allaah inoo banneeyey haddii uu qofku nidar ku
                galo inuusan qaar ka mid ah u dhawaanayn nidarka caynkaas oo kale
                oofintiisu waajib ma ahan wuxuuna la mid yahay dhaarta waxaana laga
                doonayaa kafaaragudkii dhaarta maradii uu ka dhaartay (maadaama aysan
                shareecada xaaraan ku ahayn) haddii uu doono wuu labisan karaa maradaas
                haddii uu doonana ma labbisanayo,<br />
                Qofku haddii uu wax ka dhaarto, waxaas uu ka dhaartayna sharci ahaan ay
                bannaan yihiin wuu ka noqon karaa dhaartiisa waxaana laga doonayaa
                kafaara gudkii dhaarta oo ah toban miskiin quudintood ama labbiskood ama
                addoon xorayntiis, haddii uu intaas midna waayo wuxuu soomayaa saddex
                maalmood oo isku xiga.</p>
            <p><strong>Xukunka dib u dhigidda nidarka</strong><br />
                Su’aasha 195aad: Muxuu yahay xukunka in dib loo dhigo oofinta nidarka
                haddii uu qofku gaaro ujeeddadii uu wax u nidray, sida qof yiri, “Waxaan
                Allaah u nidray in aan soomo shan maalmood haddii aan caafimaado,”
                kaddibna markii uu caafimaaday dib u dhac sameeyey oo aan soomin, in
                kastoo markii uu nidarka galayey aanu xaddidin waqtiga uu soonkiisu
                noqon doono, haddaba shanta maalmood ee uu nadray ma waxaa laga doonayaa
                inuu xiriiriiyo? Daahitaanka iyo dib u dhaca uu ka dib dhacay soonkaas
                kafaaro miyaa ku waajibaya haddii uu niyaysnaa inuu soomo oo aanu
                diidanayn soonku?</p>
            <p>Jawaab: Waa waajib in la oofiyo nidarka la nidray wax Allaah loogu
                dhawaanayo sida soon, sadaqo, ictikaaf, xaj, Qur’aan akhris iyo wixi la
                mid ah.<br />
                Haddii nidarkiisu ku xirnaa shardi sida inuu Allaah caafimaad siiyo ama
                inuu safar ka soo noqdo, haddii uu helo waxa uu doonayey waxaa ku
                waajiba inuu dedejiyo oofinta nidarka, haddii uu dib u dhac sameeyo
                kaddibna uu dib ka oofiyo nidarka wax dambi ah kuma leh dib u dhigidda,
                haddii uu dhinto isaga oo aan oofin waxaa nidarkaas ka oofinaya dadkii
                dhaxalkiisa lahaa, waxaase habboon inuu qofku dedejiyo oofinta nidarka
                si waajibkaasi uga dhaco.</p>
            <p><strong>Waxay nidartay inay hal geel ah qasho oo aysan hilibkeeda
                    dhadhamin</strong><br />
                Su’aasha 196aad: Haweeney ayaa iyada iyo carruurteedu cudur ku wada
                dhacay carruurteediina mid ka mid ah ayaa geeriyooday waxayna gashay
                isbitaal iyadoo aan ka war hayn carruurteedii guriga joogtay xaaladdoodu
                waxa ay ku sugan tahay, inay nool yihiin iyo inay dhinteen, iyadoo
                xaaladdaas ku sugan ayay tiri, “Ilaahow haddii aan carruurtaydii guriga
                joogtay u tago iyagoo nool waxaan qalayaa faadir (waa hal magaceed),
                hilibkeedana waxba ka cuni mayo, bilna waan soomayaa.”<br />
                Nidarkii way oofisay oo waxay soontay bil, hashiina way qashay laakiin
                hilibkii hasha ayay wax ka cuntay, su’aashuna waxay tahay hashii ay
                hilibkeeda dhadhamisay ma ka gudaysaa nidarkeedii mise waa inay hal kale
                qasho? Noo faa’ideeya Allaah ha idinka abaal mariyee?</p>
            <p>Jawaab: Neefkaas geela ah oo ay nidartay Allaah dartiis inay u
                sadaqayso, waxaa ku waajiba inay oofiso nidarka maadaama nidarkaasi
                yahay mid Alle lagu adeecayo neefkaasna hilibkiisa oo idil way
                sadaqaynaysaa, haddii ay wax ka cuntay hilibkaas kuma waajib ahan inay
                neef kale qasho laakiin waxay soo iibinaysaa hilibkii ay cuntay in u
                dhiganta oo hilib ah kaddibna masaakiinta ayay ku sadaqaysanaysaa,
                nidarkeediina sidaas ayay uga xalaal noqonaysaa oo waajibkiisii ugu
                dhacayaa haddii Alle idmo.</p>
            <p><strong>In la bedelo wixii la nidray</strong><br />
                Su’aasha 197aad: Ma bannaan tahay in qofku beddelo wixii uu nidray
                haddii uu arko wixii uu nidray wax ka nafci badan?</p>
            <p>Jawaab: Inta aanan su’aashan ka jawaabin waxaan oranayaa oraahdan,
                horta sideedaba ma habboona in wax la nidro sababtoo ah nidarku waa
                karaahiyo. ama waa xaaraan, Nabigu wuu reebay nidarka wuxuuna yiri:
                “Khayr ma keeno ee ruuxa bakhiilka ah ayaa xoolaha looga soo saaraa,”
                khayrka aad u malaynaysid in nidarka aad gashay sabab u yahay, xaqiiqo
                ahaan wax saamayn ah kuma leh nidarku, in badan oo dadka ka mid ah
                haddii ay xanuunsadaan waxay nidraan in haddii Allaah caafimaad siiyo
                waxaas iyo waxaas bixin doonaan, haddii wax ka dhumaan sidaas oo kale
                ayay nidar galaan inay waxaas iyo waxaas bixinayaan haddii Allaah
                baadidaas u soo celiyo, haddaba markii uu caafimaado ama baadidii helo
                ma ahan in uu nidarka wax ku helay ee Allaah ayaa (fadligiisa) ku
                siiyey, Allaahna waa ka deeqsisan yahay in wixii la weydiisto uu shardi
                ku xiro, Allaah waa inuu weydiisto inuu caafimaad siiyo ama baadidii u
                soo celiyo, nidarkuna wax kaalin ah kuma lahan helitaankooda.<br />
                Dadka in badan oo ka mid ah markay helaan shaygii ay sababtiisa nidarka
                u galeen way ka caajisaan inay nidarka oofiyaan waxaana laga yaabaa
                inayba iska dhaafaan oo aanay oofin nidarkaas waana arrin aad halis u
                ah, bal maqal Allaah wuxuu ka yiri:<br />
                “Waxaa ka mid ah kuwo la ballamay Allaah hadduu wax ka siiyo fadligiis
                inuu sadaqaysto oo ka mid noqdo kuwa suubban. Markii uu wax ka siiyey
                fadligiisa ay ku bakhayleen jeedsadeenna iyagoo diidi. Wuxuu ku reebay
                quluubtooda munaafiqnimo tan iyo maalintay la kulmi ku baajintooda
                Allaah waxay kula ballantameen iyo beentoodii darteed.”<br />
                Maadaama ay arrintu sidaas tahay qof Muslim ah uma habboona inuu nidar
                galo.<br />
                Haddii aan usoo noqono su’aashii nala weydiiyey jawaabteeda waxaan
                oranaynaa: Haddii qof nidar galo oo jiho gaar ah nidarkaas ula niyoodo
                kaddibna uu arko meeshii uu ula niyooday nidarkaas meel kale oo ka fadli
                badan kana ajar badan oo Allaah loogu sii dhawaanayo kana anfici og
                dadka, xaaladdaas oo kale way u bannaan tahay inuu nidarkiisii beddelo
                oo ku bixiyo meesha ka fadliga badan meeshii markii hore uu u nidray,
                waxaana u daliil ah nin u yimid Nabiga oo ku yiri:<br />
                “Rasuulkii Allaahoow waxaan nidray haddii Allaah kuu furo oo aad
                qabsatid Makka in aan ku soo tukado Baytal Maqdis, markaas ayuu Nabigu
                ku yiri, “Ku tuko halkaan (Masjid al-Xaraam), ninkii ayaa mar kale
                su’aashii ku celiyey Nabiguna wuxuu ugu jawaabay, “Ku tuko halkaan,”
                ninkii ayaa mar kale su’aashii ku celiyey Nabiguna wuxuu ku yiri, “Marka
                sidii aad doontid yeel.”<br />
                Arrintaasi waxay daliil u tahay inay bannaan tahay in qofku waxa uu
                nidray beddeli karo haddii uu arko wax ka fadli badan wixii uu
                nidray.</p>
            <p>Cutubka Shan iyo Tobnaad – Kafaare Gudka Dhaarta</p>
            <p><strong>KAFAARE GUDKA DHAARTA</strong><br />
                Qaddarka cuntada la bixinayo kafaare gudka<br />
                Qof dhaartiisa raaciyey Inshaa Allaah kafaare gud maleh</p>
            <p>KAFAARE GUDKA DHAARTA<br />
                <strong>Qaddarka cuntada la bixinayo kafaare gudka</strong><br />
                Su’aasha 198aad: Waxaan ognahay kafaare gudka dhaartu inay tahay quudin
                toban miskiin, haddaba cuntada halkii miskiin la siinayo waa intee?
                Cuntada la bixinayo waa noocee?
            </p>
            <p>Jawaab: Kafaare gudka dhaartu waa in la quudiyo toban miskiin ama loo
                arratiro ama la xoreeyo addoon, qofkii aan intaas midna heli karin wuxuu
                soomayaa saddex maalmood oo isku xigta.<br />
                Cuntada la bixinayo waa cuntada qofka dhaartay isaga ehelkiisu cunaan
                tan ugu dhex dhexaadsan, masaakiinta uu cuntada siinayo wuxuu uga dhigi
                karaa qado ama quraac ama casho ilaa ay ka dhargaan ama wuxuu siinayaa
                cunto ku filan hal habayn waxaana lagu qaddaray saac barkiis (oo u
                dhiganta kiilo iyo bar) cuntadaas oo ah bariis iyo wixi la mid ah.<br />
                Haddii ay noqoto inuu dhar bixiyo waa inuu dharkaasi noqodo mid cawrada
                asturi kara oo lagu tukan karo.</p>
            <p><strong>Qof dhaartiisa raaciyey Inshaa Allaah kafaare gud
                    maleh</strong><br />
                Su’aasha 199aad: Muxuu yahay macnaha xadiiska Ibnu Cumar uu Rasuulka ka
                wariyey inuu yiri:<br />
                “Qofkii dhaarta oo raaciya dhaarta Inshaa Allaah, kuma dambaabayo
                (haddii aanu samayn wixii uu ku dhaartay).”</p>
            <p>Jawaab: Xadiiskan macnihiisu waa: Insaanku haddii uu wax ku dhaarto
                oo uu yiraahdo inshaa Allaah kaddibna wuxuu ku dhaartay khilaafo kafaaro
                gud ku waajibi mayo, matalan haddii uu yiraahdo: Wallaahi inshaa Allaah
                waxaas ayaan samaynayaa kaddibna aanu samayn ama uu yiraahdo; Wallaahi
                inshaa Allaah waxaas ma samayn doono kaddibna uu wixii sameeyo,
                xaaladaha caynkaas oo kale kafaaro gud kuma waajibayo waayo wuxuu
                raaciyey dhaartiisa Inshaa Allaah.<br />
                Haddaba waxaa habboon qofkii dhaaranaya in uu dhaartiisa raaciyo Inshaa
                Allaah si haddii aanu samayn wixii uu ku dhaartay aan kafaare gud ugu
                waajibin, waxaa kaloo jirta faa’iido kale oo ku jirta dhaarta la
                raacinayo Inshaa Allaah, faa’iidadaas oo ah in qofka loo sahlo wixii uu
                ku dhaartay sababtoo ah wuxuu talo saaraty Allaah.<br />
                Allaah wuxuu yiri:<br />
                “Ruuxii Allaah talo saarta waa ku filan yahay, Allaahna amarkiisu waa
                fulayaa (waxna kama fakadaan) wax walbana Allaah wuxuu u yeelay waqti
                sugan.”</p>
            <p>Cutubka Lix iyo Tobnaad – Labbiska iyo Xijaabka</p>
            <p><strong>LABBISKA IYO XIJAABKA</strong><br />
                Galitaanka suuq haweenku iyo raggu isku dhafan yihiin<br />
                Kabaha dhaadheer iyo rooseetada<br />
                Eegmada<br />
                Cawrada haddii ay daruuri noqoto in la fiiriyo<br />
                Burukada<br />
                Dharka gaagaaban ee gabdhaha loo xiro<br />
                Waa waajib in khaadimadda la faro xijaabka<br />
                Haweenku sanka ama dhegaha ma dalooshan karaan?<br />
                Uma bannaana in ay haweentu surwaal xirato<br />
                Gaabinta timaha<br />
                Ciddiyaha rinjiga la marasado iyo kabaha taakada dheer leh<br />
                Ciddiyaha la dheeraysto<br />
                Rajabeetada naasaha lagu xidho<br />
                Muslimaddu hablaha gaalada ah ka xijaaban mayso<br />
                U xijaabidda haweenka loogama dan lahan Xabsi<br />
                Gogol ma kula seexan karaa wiilku walaashiis iyo hooyadiis<br />
                Xaaskaygu kama xijaabato ilma adeerraday<br />
                Gabdhaha aan qaan gaarin guriga ma ka bixi karaan xijaab la’aan mase
                tukanayaan<br />
                Gabar xijaabkii laga siibay<br />
                Ninkaygu wuxuu iiga raalli yahay in aanan xijaaban<br />
                Itaageerta madaxa lagu xidho<br />
                Dharka ciriiriga ah<br />
                Marada oo la dheereeyo ilaa ay dhulka xaabto</p>
            <p>LABBISKA IYO XIJAABKA<br />
                <strong>Galitaanka Suuq haweenku iyo raggu isku dhafan
                    yihiin</strong><br />
                Su’aasha 200aad: Ruuxa Muslimka ah ma u bannaan tahay inuu galo suuq
                ganacsi isagoo og in suuqaas ay joogaan haween qaawani ayna ka jirto
                isku dhafnaan rag iyo dumar oo aanu Allaah ka raalli ahayn?
            </p>
            <p>Jawaab: Suuqa caynkaas oo kale ah ma bannaana inuu galo qof aan dadka
                wannaagga fareyn xumaantana ka reebayn, qofkiise dani ka gasho oo ka
                fursan waaya haddii uu galo waa inuu indhihiisa laabo aadna u
                feejignaado oo uu ilaashado diintiisa iyo sharaftiisa iskana ilaaliyo
                meel kasta oo shar uga imaan karo, waxaana ku waajiba dadka awoodda u
                leh iney ka hor tagaan munkarkaas oo ay galaan suuqyada caynkaas oo kale
                ah, dadkana uga digaan cawaaqib xumadeeda iyagoo ka duulaya qawlka
                Allaah ee ah:<br />
                “Mu’miniinfa rag iyo haweenba qaarkodd qaarka kale waa u sokeeye waxayna
                faraan wanaagga xumaantana way ka reebaan.”<br />
                Wuxuu kaloo Alle yiri:<br />
                “Ha la idinka helo ummad wanaagga dadka ugu yeedha xumaantana ka reebta,
                waana kuwaas kuwa liibaanay.”<br />
                Aayadaha macnahaan oo kale tusinaya way fara badan yihiin Nabiguna wuxuu
                yiri:<br />
                “Qofkii xumaan arkaa gacantiisa haku dooriyo, haddii uusan awoodin
                carrabkiisa haku dooriyo haddii aanu awoodin qalbiga haka kahdo waana
                kaas kan iimaanka ugu daciifsan.”</p>
            <p><strong>Kabaha dhaadheer iyo rooseetada</strong><br />
                Su’aasha 201aad: Waa maxay xukunka in haweenku labistaan kabo dhaadheer
                iyo waxyaalaha kale ee la isku qurxiyo sida rooseetada oo kale?</p>
            <p>Jawaab: Ma bannaana inay haweenku labbistaan kabaha dhaadheer haddii
                ay sidaasi khilaafayso caadada oo ay haweenka kale ka dhex
                muuqanayso.<br />
                Allaahna wuxuu yiri: “Ha u wareegaysanina (adinkoo is qaawinaya) sidii
                jaahiliyadii hore.”<br />
                Mana bannaana inay haweentu dibadda ula soo baxdo wax kasta oo ay isku
                qurxiso oo ay haweenka kale uga muuqanayso, dhibna ma lahan waxyaalaha
                kale ee ay haweenku isku qurxiyaan sida rooseetada iyo wixi la mid
                ah.<br />
                Waxaan iyana bannaanayn inay haweenku iska rifaan timaha sunniyaha ama
                ay qaar ka xiiraan, Rasuulkuna haweenka sidaas sameeya iyo kuwa lagu
                sameeyo wuu nacladay, waxaa iyana taas la mid ah inay ilkahooda qoraan
                oo ay fanax isu yeelaan dhammaantoodna Rasuulku wuu nacladay.</p>
            <p><strong>Eegmada</strong><br />
                Su’aasha 202aad: Waa maxay xukunka inay raggu eegaan jirka ama wajiga
                haweenka heesa ama kuwa jileyaasha ah ee laga soo daayo taleefishinka
                ama shineemooyinka iyo kuwa sawirrada ah ee waraaqaha ku yaal?</p>
            <p>Jawaab: Haweenka iyo sawirradoodaba, sawirkaasi ha ahaado mid warqad
                ku yaal ama taleefishin ama joornaal dhammaan waa xaaraan in la fiirsado
                sababtoo ah fitnaa ka dhalanaysa Allaahna wuxuu yiri:<br />
                “Nabi Alloow ku dheh mu’miniinta indhihiina laaba xubnihiinana (sinada)
                ka ilaaliya, sidaas ayaana u wanaagsan, Allaahna waxay samaynayaan si
                fiican ayuu ula socdaa.”</p>
            <p><strong>Cawrada haddii ay daruuri noqoto in la fiiriyo</strong><br />
                Su’aasha 203aad: Waxaan dhigtaa kulliyad caafimaad waxaan bartaa
                cudurrada haweenka iyo dhalintooda, waxaa dhacda markii qalliin la
                samaynayo in aan fiirsanno si aan uga faa’idaysanno imtixaankana ugu
                baasno arrintaasina waxay noo soo jiiddaa mashaakil waxaana idinka
                rajaynaynaa in aad noo bayaanisaan xukunkeeda?</p>
            <p>Jawaab: Asal ahaan rag iyo dumarba waxaa ku waajiba inay cawradooda
                asturaan, ninka cawradiisu waa laga billaabo xuddunta ilaa iyo lawyaha,
                haweenka xorta ah kulligood waa cawro marka laga reebo wajiga iyo
                calaacalaha oo markay tukanayso iyo markay xajinayso aan la asturayn,
                haddiise rag arkayo iyaduna arkayso waxaa ku waajiba inay wajiga iyo
                jirkeeda oo dhan qariso waana isku mid xaaladdan haddii ay tukanayso ama
                ay xaj iyo cumro gudanayso.<br />
                Way bannaan tahay in cawrada la feydo haddii ay duruufi keento si
                sharciga waafaqsan, sida haddii ardayga ama ardayaddu fiirsadaan qalliin
                la xiriira cudurrada haweenka iyo dhalintooda si ay uga faa’idaystaan
                imtixaankana ugu najaxaan fasalkaasna uga gudbaan oo u gaaraan fasal
                kale ilaa ay jaamicadda ka qalin jabinayaan, bannaynta arrintaas la
                bannaynayo maslaxad weyn ayaa ku jirta taas oo ah in la soo saaro
                dhakhaatiir fara badan oo Muslimiin ah oo rag iyo dumarba leh, haddii
                arrintaas la is hortaago waxay noqonaysaa in loo baahdo dhakhaatiir
                gaalo ah oo fara badan arrintaasna fasahaad weyn ayaa ka imanaya,
                shareecada Islaamkuna wixii maslaxadi ku jirto ayay sharciyaysaa oo
                taageertaa wixii fasahaad ka imanayana way is hortaagtaa sidaa ayayna u
                timid.</p>
            <p><strong>Burukada</strong><br />
                Su’aasha 204aad: Ma bannaan tahay inay haweenku buruko labbistaan iyagoo
                raggooda isu qurxinaya?</p>
            <p>Jawaab: Way bannaan tahay labada is qabaa inuu mid walbaa kan kale
                isugu qurxiyo waxa uu jecel yahay xiriirkoodana xoojinaya, waase inay
                waxa la isku qurxinayaa noqdaan wax ay diintu oggoshahay oo aan xaaraan
                ahayn, sideedana burukada waxaa laga bartay oo isticmaalkeeda ku caan
                baxay haweenka gaalada, sidaas darteed haweenka Muslimiinta ah haddii ay
                labbistaan waxay isku shabaheen haweenkii gaalada xataa haddii ay
                raggooda isugu qurxinayaan, arrintaasina ma bannaana oo Nabigu wuu
                reebay wuxuuna yiri:<br />
                “Qofku cidda uu isku shabaho ayuu ka tirsan yahay.”<br />
                Tan kale burukadu waxay la macne tahay timaha lagu dabo timaha kale oo
                lagu dheereeyo, arrinkaasna Rasuulku wuu reebay, haweenka sidaas
                sameeyana wuu lacnaday.</p>
            <p><strong>Dharka gaagaaban ee gabdhaha loo xiro</strong><br />
                Su’aasha 205aad: Haweenka qaarkood – Allaah ha hanuuniyee – waxay
                gabdhahooda yar yar u labisaan dhar gaagaaban haddii aan u naseexayno
                waxay nagu yiraahdaan annaguba dharkaas waannu soo xiran jirney wax dhib
                ahna nagama soo gaarin, sidee ayaad arrintaas u aragtaan?</p>
            <p>Jawaab: Waxaan arkaa inaysan ruuxna u bannaanayn inuu gabdhihiisa yar
                yar u labiso dharkaas, si aanay uga caado yeelan oo markay weynaato
                arrintu ula fududaan.<br />
                Waxaad arkaysaa marka gabdhaha yar yar lagu barbaariyo xushmad iyo
                xishood inay markay weynaadaan halkaas ka sii anba qaadayaan, waxaan ku
                waaninayaa walaalahayga Muslimiinta ah inay ka haraan xirashada dharka
                gaalada cadawga u ah diinteena, gabdhahoodana ay qabatinsiiyaan dharka
                asturan iyo xishoodka, xishoodkuna wuxuu ka mid yahay iimaanka.</p>
            <p><strong>Waa waajib in khaadimadda la faro xijaabka</strong><br />
                Su’aasha 206aad: Waajib miyaa in khaadimaddu ka xijaabato dadka ay u
                shaqaynayso?</p>
            <p>Jawaab: Khaadimadda waxaa ku waajib ah inay ka xijaabato ragga ay u
                shaqaynayso, waana inaysan quruxdeeda u muujin, isagana waa ka xaaraan
                inuu la kali noqdo sida ay diintu qabto, waayo haddii loo xijaabi waayo
                oo bilicdeeda bannaanka la soo dhigo fitno iyo fasahaad ayaa ka
                dhalanaya, sidoo kale haddii uu la kaliyoobo shaydaanka ayaa u qurxinaya
                xumaan waxaana laga yaabaa inuu ku fidnoobo. Allaah ayaan kaalmo
                weydiisanaynaa.</p>
            <p><strong>Haweenku sanka ama dhegaha ma dalooshan
                    karaan?</strong><br />
                Su’aasha 207aad: Muxuu yahay xukunka inay haweenku xirtaan san
                gashi?</p>
            <p>Jawaab: Way bannaan tahay inay haweentu xirato waxyaalaha la isku
                qurxiyo sida caadiga ah, xataa haddii ay is qurxintaasi sababayso in
                jirka la dalooliyo sida dhegaha, waxaana rajaynayaa in sanka oo la
                dolooliyaa bannaan tahay, sida ay awrtaba ay u bannaan tahay in laga
                dalooliya sanka oo hoggaan lagu xiro iyadoo aan arrintaas lagu tirin
                inay tahay silic dilyayn.</p>
            <p><strong>Uma bannaana in ay haweentu surwaal xirato</strong><br />
                Su’aasha 208aad: Miyay bannaan tahay in ay haweenku xidhaan surweel?</p>
            <p>Jawaab: Haweerika uma bannaana in ay ku labistaan dhar ku dhaggan oo
                jirkooda muujinaya si looga fogaado fitno, surweelku sida qaalibka ah
                waa cariiri jirkana wuu muujiyaa, sideedana xirashada surweelka ragga
                ayaa lagu yaqaan. Haddii ay haweenku xirtaan waxay isku shabaheen
                raggii, Nabigu wuu lacnaday haweenka ragga isu ekaysiiya.</p>
            <p><strong>Gaabinta timaha</strong><br />
                Su’aasha 209aad: Waa maxay xukunka in haweenku timahooda
                gaabiyaan?<br />
                Jawaab: Culimada fiqiga ee Xanbaliyada qaarkood waxay sheegeen inay
                karaahiyo tahay inay haweentu timaha madaxa jarto wixii aan xaj iyo
                cumro ahayn, qaar kale oo culimadaas ka mid ahna wayba
                xaaraantinimeeyeen arrintaas, hase yeeshee wax daliil ah arrintaas uma
                ay keenin.<br />
                Anigu waxaan rajaxayaa inaysan bannaanayn inay haweentu u jarato sida
                ragga oo kale ama ay u jarato sida naagaha gaaladu u jartaan oo kale,
                sababtoo ah Nabigu wuu lacnaday naagaha ragga isu ekaysiiya, wuxuu sidoo
                kale yiri, “Qofku wuxuu ka tirsan yahay cidda uu isku shabbaho.”<br />
                Marka aan sidaas oranayo ma ahan in aan ku qanacsanahay ama aan
                arrinkaas guubaabinayo balse waa arrin murugo leh in rag iyo dumarba wax
                kasta oo cusub iska raacno iyadoo berri dhibkeedu dib inoogu soo
                noqonayo oo laga yaaabo in aan ka qaadanno dhaqamada shisheeyaha fikrado
                iyo caqiidooyin iyo akhlaaq aan u habboonayn qofka Muslimka ah, waxaa
                habboon qofku inuu ku dhegenaado dhaqanka dadkooda asalka u ah haddii
                aanu shareecada khilaafayn.<br />
                Ciddiyaha rinjiga la marasado iyo kabaha taakada dheer leh<br />
                Su’aasha 210aad: Muxuu yahay xukunka haweenku inay xirtaan kabaha
                taakooyinka dhaadheer iyo inay ciddiyaha marsadaan rinji, keebaase
                wanaagsan xinnaha iyo rinjiga, mase bannaan tahay in ay xinne marsadaan
                iyagoo macduur ah?</p>
            <p>Jawaab: Ma bannaana inay haweenku labbistaan kabaha dhaadheer
                sababtoo ah waxay halis u yihiin inay la dhacaan, insaankana Allaah
                wuxuu faray in aanu khatar is gelin wuxuuna yiri:<br />
                “Naftiinna ha halaagina.”<br />
                Aayad kalena wuxuu ku yiri:<br />
                “Nafihiinna ka dilina.”<br />
                Tan kale kabahaasi waxay muujinayaan haweenta jooggeeda, waxayna ka soo
                saarayaan wax aysan ahayn, iyagoo muujinaya qaar ka mid ah quruxdii la
                amray inay qariyaan.<br />
                Allena wuxuu yiri:<br />
                “Yaysan u muujin quruxdooda raggooda mooyee, iyo aabayoowgood iyo
                ninkooda aabbihiis, iyo wiilashooda iyo nimankooda wiilashooda iyo
                walaalahood iyo wiilasha walaalahood iyo wiilasha gabdhaha ay walaalaha
                yihiin, iyo haweenkooda (Muslimka ah).”<br />
                Sidoo kale ma bannaana rinjiga ciddiyaha la marsado, waayo ciddiyaha
                ayuu ka hor istaagayaa inay biyaha weysada ahi gaaraan, haweenka
                macduurka ah ma garanayo wax u diidaya inay cillaan marsadaan.</p>
            <p><strong>Ciddiyaha la dheeraysto</strong><br />
                Su’aasha 211aad: Maxay diintu ku qabtaa ciddiyaha la dheeraysto?</p>
            <p>Jawaab: Ciddiyaha la bixidoodu waa arrin khilaafsan sunnada, Nabigu
                wuxuu yiri:<br />
                “Fidradu waa shan: gudniinka, timaha hoose oo la iska xiiro, shaaribada
                oo la iska gaabiyo, iyo timaha kilkilada oo la iska rifo iyo ciddiyaha
                oo la iska jaro.”<br />
                Mana bannaana in aad daysatid ciddiyaha muddo ka badan afartan cisho,
                sida laga wariyey Anas wuxuuna yiri:<br />
                “Rasuulku wuxuu noo xaddiday gaabinta shaaribada iyo ciddiyaha iyo
                rifidda timaha kilkilada iyo xiiridda timaha hoose, wuxuu na faray
                intaas oo dhan in aan la deysan muddo ka badan afartan cisho,
                deysashadoodana waxaa ka imanaya iyadoo la isku shabahayo xayawaanka iyo
                qaar gaalada ka mid ah.”</p>
            <p><strong>Rajabeetada naasaha lagu xidho</strong><br />
                Su’aasha 212aad: Muxuu yahay xukunka inay haweenku raajabeeto naasaha ku
                xidhaan?</p>
            <p>Jawaab: Haweenka qaarkood waxaa caado u ah inay naasaha raajabeeto ku
                toosiyaan, si ay naasahoodu u taagmaan oo raggu ugu maleeyo inay da’ yar
                tahay ama ay tahay inan, qasdigaas haddii rajabeetada loo xirto waxay
                noqonaysaa qish waana xaaraan xirashadoodu, haddiise loo xirto baahi loo
                qabo way bannaan tahay xirashadoodu.</p>
            <p><strong>Muslimaddu hablaha gaalada ah ka xijaaban
                    mayso</strong><br />
                Su’aasha 213aad: Waxaa noo joogta gabar jaariyad ah oo gaalo ah, haddaba
                miyaan ka xijaabanaynaa, mase ii bannaan tahay in aan ku tukado dharka
                ay ii dhaqdo?</p>
            <p>Jawaab: Sida saxiixa ah waajib ma ahan in aad ka xijaabatid
                haweentaas sida aadan hablaha kaleba uga xijaaban, dhibna malahan in aad
                ku tukatid dharka ay dhaqdo ama wax ku cuntid weelasha ay dhaqdo,
                waxaase waajiba haddii heshiiska aad la gasheen dhammaado in aad iska
                dhoofisaan haddii aysan islaamin, sababtoo ah Jasiiradda Carabta ma
                bannaana inay ka jirto diin aan diinta Islaamka ahayn, mana bannaana in
                shaqaale gaalo ah la keeno, shaqaalahaasi ha ahaado khaadimiin ama
                shaqaalo kale, rag iyo dumar kuu doono ha ahaado, waayo Nabigu wuu ka
                dardaarmay in mushrikiinta laga saaro Jasiiradda Carabta laba diinoodna
                aysan ku kulmi karin, sababtoo ah waa ubucdii Islaamka iyo qorrax ka soo
                bixii diinta Islaamka mana bannaana inay ka jirto diin aan ahayn diinta
                Islaamka.</p>
            <p><strong>U xijaabidda haweenka loogama dan lahan xabsi</strong><br />
                Su’aasha 214aad: Ma bannaan tahay in xiriirka loo gooyo qof Muslim ah oo
                tukada salaadaha waajibka ah hase yeeshee aan u xijaabin hablihiisa,
                mase bannaan tahay in salaad lagu xirto?</p>
            <p>Jawaab: Macnaha looga dan leeyahay xijaabku ma ahan in haweenka la
                xabiso oo bixidda loo diidayo ee ahmiyadda laga leeyahay waa inay
                haweentu iska asturto ragga ajaanibta ka ah, gurigeedana aysan ka bixin
                iyadoo xiran dhar jilicsan ama ku dheggan oo jirkii muujinaya, haweentii
                sidaas fashana waxaa waajib ah in loo naseexeeyo iyada iyo cidda
                mas’uulka ka ahba, haddii ay naseexada iyo waanada qaataan waa Ilaahay
                mahaddiis, haddii ay diidaan naseexada mas’uuliyiinta meeshaas waxaa ku
                waajibaya inay wax ka qabtaan arrintaas iyo in wajiga loo xumeeyo
                xiriirkana loo jaro si ay u waano qaataan, Rasuulkuna wuxuu yiri:<br />
                “Ruuxii munkar arka gacantiisa wax ha kaga qabto, haddii uu kari waayana
                carrabkiisa, haddii uu kari waayana qalbiga ha ka kahdo, waana tan ugu
                daciifsan iimaanka.” Waxaa wariyey Axmed iyo Muslim iyo culimada kutubta
                Sunanta la yiraahdo iska leh.<br />
                Imaamnimada salaadda ee ninkaas hablihiisa u xijaabi waayey, ruuxii og
                haddii uu ninkaas ka goosto oo aanu salaadda la tukan, inay arrintaasi
                faa’iido keenayso oo uu is waansanayo hablihiisana u xijaabayo, waxaa ku
                waajiba in aanu la tukan sababtoo ah munkarka in la reebaa waa waajib,
                qofkii helaya cid isaga ka wanaagsan ee uu la tukado waa inuusan ninkaas
                la tukan, laakiin ruuxii ka cabsanaya inay salaadda jamaacadu dhaafto
                ama uu jamaacada haleeli waayo waa inu ninkaaas la tukado, sababtoo ah
                salaadda jamaacada iyo Jimcaduba waa waajib.</p>
            <p><strong>Gogol ma kula seexan karaa wiilku walaashiis iyo
                    hooyadiis</strong><br />
                Su’aasha 215aad: Ma bannaan tahay inuu wiil toban jir ah la seexdo
                hooyadiis iyo walaashiis?</p>
            <p>Jawaab: Haddii wiilashu toban jirsadaan ma bannaana inay la seexdaan
                hooyadood ama walaashood iyadoo anshaxa la ilaalinayo, wixii fitno
                keenayana laga fogaanayo, Nabigu wuxuu yiri:<br />
                “Carruurtiina salaadda ku fara todaba jir, haddii ay toban gaaraanna ku
                garaaca, jiifkana u kala duwa.”<br />
                Allaah wuxuu faray carruurta aan wali qaan gaarin markay guriga soo
                galayaan inay idan dalbaan saddex waqti ee la is leeyahay dadku waa kala
                daadsan yihiin, wuxuuna Qur’aanka ku yiri:<br />
                “Kuwa xaqa rumeeyoow ha idin warsadeen idan (markay guriga soo gelayaan)
                kuwa ay hanatay gacantiinnu (addoonta) iyo kuwa aan qaan garin oo idinka
                mid ah saddex waqti, salaadda subax ka hor iyo markaad iska dhigtaan
                dharka duhurkii, iyo salaadda cishaha kaddib, waa saddex waqti oo cawro
                ah (la nasto) ma aha korkiinna iyo korkooda midna dhib intaas kaddib
                (waqtiyada kale), way idin kor socdaan (shaqeeyaan), qaarkiinna qaar buu
                ka ahaaday, saasuuna idiinku caddayn Allaah aayaadkiisa, Allaahna waa
                oge falsan.”<br />
                Sidaasna waxaa loo yeelay in la dhowro sharafta iyo anshaxa lagana hor
                tago sharta iyo jidadka ay ka iman karto, wiilasha wixii toban jir ka
                yar way la seexan karaan hooyadood iyo walaalahoodba, waayo waxay u
                baahan yihiin xanaano.<br />
                Haddii aan fitno laga cabsanayn way u bannaan tahay wiilasha qaan gaaray
                inay qol la seexdaan hooyooyinkood iyo walaalahood iyadoo gogoshoodu
                gooni u tahay oo aan hal firaash ku wada seexanayn.</p>
            <p><strong>Xaaskaygu kama xijaabato ilma adeerraday</strong><br />
                Su’aasha 216aad: Waxaan ahay nin xaas leh waxayna ii haysaa afar carruur
                ah, salaadaha way tukataa guriga waajibkiisana way gudataa, hase yeeshee
                waxaan kala quustay inay ka xijaabato ilma adeerradeed, waxaan u
                dawcooday ehelkeeda oo aan ka codsaday inay gabadha xijaabka faraan
                wayna diideen, waxaan ogaaday inay iyagu gabadha xijaabka u diidayaan,
                siyaabo kale duwan ayaan isugu dayey in aan arrintaas wax ka qabto
                natiijana kama gaarin, ugu dambayntii waxay reerkoodu iga codsadeen in
                aan gabadha iska furo ama aan sidaas ku haysto, haddaba maxaad igula
                talinaysaan?</p>
            <p>Jawaab: Haweenta waxaa ku waajiba inay ka xijaabato ilma adeerradeed
                iyo ragga kale oo ajnabiga ka ah oo dhan Allaahna wuxuu yiri:<br />
                “Haddii aad wax weydiinaysaan (haweenka Nabiga) ka weydiiya asturka
                gadaashiisa, saasaana u daahirnimo badan (u fiican) quluubtiina iyo
                quluubtoodaba.”<br />
                Xijaabku wuxuu ka ilaalinayaa fitnada, adiga iyo ehelkeedana waxaa
                idinku waajib ah in aad u naseexaysaan oo u digtaan, hana ku degdegin in
                aad furtid maadaama ay waajibaadkii kale ee guriga si wanaagsan u
                gudanayso, waxaa laga yaabaa in iimaankeedu ku xanbaaro inay addeecdo
                Allaah iyo Rasuulkiisa iyo ninkeedaba xijaabkana qaadato.</p>
            <p><strong>Gabdhaha aan qaan gaarin guriga maka bixi karaan xijaab
                    la’aan mase tukanayaan?</strong><br />
                Su’aasha 217aad: Gabdhaha aan wali qaan gaarin ma bixi karaan iyagoon
                xijaabnayn, salaaddase ma tukan karaan iyagoon hagoognayn?</p>
            <p>Jawaab: Cidda mas’uulka ka ah gabdhaha aan wali qaan gaarin waxaa ku
                waajiba inay ku tarbiyadeeyaan aadaabta Islaamka ayna faraan inaysan
                bixin astur la’aan si ay u qabatimaan akhlaaqda wanaagsan loogana hor
                tago fasahaadka, waana in la faro inay hagoogtaan markay tukanayaan,
                haddiise ay hagoog la’aan tukadaan salaaddoodu way ansaxaysaa, Rasuulku
                wuxuu yiri:<br />
                “Alle ma aqbalo salaadda haweeney qaan gaartay hagoog la’aan.” Waxaa
                wariyey Tirmidi.</p>
            <p><strong>Gabar xijaabkii laga siibay</strong><br />
                Su’aasha 218aad: Waxaan ahay gabar ku dhex nool qoys khuraafaad ku badan
                yahay, markii aan xijaabto waxaan kala kulmaa dhib fara badan, way igu
                jeesjeesaan oo i garaacaan waxayna ii diidaan in aan guriga ka baxo oo
                waxaa khasab igu noqota in aan xijaabka ka tago, oo aan go’ weyn qaato,
                wajigana aanan qarsan haddaba maxaad igula talinaysaan?</p>
            <p>Jawaab: Su’aashaani laba arrimood ayay kulminaysaa: Tan hore waa sida
                xun oo gabadhaas reerkoodu ula dhaqmaan, laba mid bayna noqon
                kartaa:<br />
                Inay jaahiliin yihiin<br />
                Inay diinta ku jeesjeesayaan.<br />
                Xijaabkuna waa sharaf waana waajib. Haddii aysan dadkaasi ogeyn inuu
                xijaabku waajib yahay waa in loo sheego inuu waajib yahay, haddiise ay
                og yihiin oo ay iska weyneynayaan waa musiibo weyn, sida nin horay u
                yiri:<br />
                “Haddii aadan garanayn waa musiibo, haddii aad garanaysidna musiibadu ka
                sii weyn.”<br />
                Gabadhaas waxaa ku waajiba inay Allaah ka cabsato intii ay awooddo,
                xijaabkana ay qaadato iyadoo is qarinaysa, haddiise ay garaacaan kuna
                khasbaan inay xijaabka siibto, wax dambi ah kuma ay lahan Allaahna wuxuu
                yiri:<br />
                “Kuwa Allaah ku gaaloobay rumayn kaddib (ee mudan halaag) ruuxase lagu
                qasbay (gaalnimo) qalbigiisuna ku xasilan yahay iimaanka mooyee,
                ruuxiise laabtiisu u waasac noqoto (rumayso) gaalnimo waxaa korkooda ah
                caro Alle, waxayna mudan cadaab weyn.”<br />
                Wuxuu kaloo Alle yiri:<br />
                “Dambi kuma lihidin wixii aad ku geftaan waxaadse u qoolan tihin wixii
                aad kas u samaysaan, Allaahna waa dambi dhaaf badane naxariis
                badan.”<br />
                Waxaa lagaa doonayaa in aad Allaah ka cabsatid intii karaankaa ah.<br />
                Haddii gabadhaas ehelkeedu aysan fahmayn xikmadda ku jirta haweenka la
                xijaabayo, waxaan ku leenahay: Waxaa ku waajiba qofka Muslimka ah inuu u
                hoggaansamo amarka Allaah iyo amarka Rasuulkiisa xigmadda amarkaas ku
                jirta ha fahmo ama yaanu fahmin, waayo hoggaansanka qudhiisa ayaa xigmad
                ah, Allena wuxuu yiri:<br />
                “Mu’minad iyo mu’min uma habboona (umana bannaana) wixii Allaah iyo
                Rasuulkiisu xugmiyaan inay ka bayraan oo khiyaarkooda raacaan, qofkii
                Allaah iyo Rasuulkiisa caasiya wuxuu dhumay dhumid cad.”<br />
                Xijaabka waxa loo sharciyeeyey mugdi kuma jiro oo haweenka haddii la
                fasaxo astur la’aan fitmo ayaa dhacaysa waxaana badanaya sino iyo
                foolxumo, haddii ay taasi dhacdana waxay daliil u tahay in mujtamacaasi
                halaagsamayo.</p>
            <p><strong>Ninkaygu wuxuu iiga raalli yahay in aanan
                    xijaaban</strong><br />
                Su’aasha 219aad: Ninkaygu wuxuu iiga raali yahay in aanan ka xijaaban
                nin ay qaraabo yihiin oo isagana xaaskiisu aysan ka xijaaban ninkayga,
                haddaba arintaasi ma bannaan tahay?</p>
            <p>Jawaab: Arrintaas kuuma bannaana ninkaagana kuma addeecaysid xataa
                haddii uu ninkaasi yahay walaalkiis ay isku hooyo iyo aabbe
                yihiin.<br />
                Astur la’aantu waxay ka mid tahay waxyaalaha fitnada keena, sidoo kalena
                haweenta kale uma bannaana inay iyaduna ninkeeda ku addeecdo astur
                la’aanta ay ninkaaga ku qaabilayso.</p>
            <p><strong>Itaageerta madaxa lagu xidho</strong><br />
                Su’aasha 220aad: Waa maxay xukunka inay haweenku xidhaan itaageer
                (macnaha waa inay timaha kor u shanleeyaan oo ay dhex geliyaan wax u
                diidaya inay geesaha u soo kala dhacaan oo timaha dhan kor u taagmaan
                ama waxa ay ku magacaabaan kacki?</p>
            <p>Jawaab: Dadka ahlu cilmiga ah waxay qabaan in hab shanlaysiga
                caynkaas ah oo timaha kor loo taagayo uu soo galayo waxyaalo Rasuulku uu
                ka digay isagoo xadiis ku yiri, “Laba nooc oo ahlu naarka ka mid ah wali
                ma aanan arkin iyagoo kale,” wuxuuna yiri isagoo xadiiska sii wada,
                “Haween dhar qaba oo qaawan oo ka leexday jidkii toosnaa dadkana ka
                leexinaya, madaxoodana aad moodaysid kuruska geela oo kale.”<br />
                Marka haddii timaha kor loo taago waxay noqonayaan nooca xadiiska ku
                xusan oo kale haddiise timaha ay gadaal u raariciyaan dhibaato malahan,
                waxaase ka xaaraan ah inay suuqa u soo baxdo iyadoo timaheedu ka
                muuqdaan hagoogta geesaheeda ama gadaasheeda, fitno ayaana arrintaas ka
                dhalanaysa mana bannaana waana is qaawin.</p>
            <p><strong>Dharka ciriiriga ah</strong><br />
                Su’aasha 221aad: Waa maxay xukunka inay haweenku labbistaan dhar ciriiri
                ku ah oo ku dheggan iyadoo la joogta haween kale ama rag maxram u
                ah?</p>
            <p>Jawaab: Waa ka xaaraan inay haweenku xidhaan dhar ku dheggan ee
                muujinaya bilicda jirkooda oo fitno keeni kara, Rasuulku wuxuu
                yiri:<br />
                “Waxaa jira laba nooc oo ahlu naarka ka mid ah oo wali aanan arkin,
                niman wata jeedallo aad mooddid sida saynta oo kale oo dadka ku
                garaacaya gardarro iyo dulmi, iyo naago dhar qaba oo qaawan, oo ka
                weecday diintii dadkana ka weecinaya.”<br />
                Waxaa lagu fasiray hablaha dharka qaba ee qaawan inay yihiin kuwa xiran
                dhar gaagaaban oo aan asturayn cawrada ay waajibka tahay in la asturo,
                waxaa kaloo lagu fasiray inay yihiin hablo xiran dhar khafiif ah oo aan
                qarinayn waxa ka shisheeya marada ee jirka haweenka ah, waxaa kaloo lagu
                fasiray inay yihiin hablo xiran dhar ku dheggan oo isagoo jirkii
                qarinaya haddana cawradii oo dhan bannaanka soo dhigaya, sidaas darteed
                ma bannaana inay haweentu xirato dharka aad ugu dheggan ee jirku sida uu
                yahay u sawiraya (iyadoo haween kale la joogta ama rag maxram u ah),
                ninkeeda dharkaas way isugu qurxin kartaa sababtoo ah ninka iyo
                xaaskiisu cawro ay tahay inay kala qarsadaan ma jirto, Caa’isha Alle ha
                ka raalli noqdee waxaa laga wariyey inay tiri, “Aniga iyo Rasuulku
                waxaan qasli kaga wada mayran jirney hal weel oo gacmahayagu ay isu
                weydaaran jireen annagoo ku wada mayranayna.”</p>
            <p><strong>Marada oo la dheereeyo ilaa ay dhulka xaabto</strong><br />
                Su’aasha 222aad: Ma bannaan tahay in habluhu cambuurka ama jalbaabka
                dheereeyaan oo ay cirbaha ka hoosmariyaan ilaa shan santimitir (5 sm) oo
                uu dhulka xaabo?</p>
            <p>Jawaab: Way bannaan tahay inay habluhu maradooda hoos u dhigaan ilaa
                ay dhulka gaarto balse waaba sida sharciga ah ee haweenka la faray si ay
                u asturaan cagahooda hoose culimada badankoodna waxay qabaan inay
                arintaasi waajib tahay, sidaas darteed waxaa haweenka waajib ku ah inay
                asturaan lugahooda oo maryaha dheeraystaan ama ay sharabaado iyo kabo
                daboolan iyo wixi la mid ah ku asturaan.</p>
            <p>Cutubka Toddoba iyo Tobnaad – Dahabka</p>
            <p><strong>DAHABKA</strong><br />
                Dahabka xirashadiisa iyo haweenka<br />
                Dahabka deyn ma lagu qaadan karaa</p>
            <p>DAHABKA<br />
                <strong>Dahabka xirashadiisa iyo haweenka</strong><br />
                Su’aasha 223aad: Muxuu yahay xukunka haweenku inay dahab xirtaan?
            </p>
            <p>Jawaab: Way u bannaan tahay haweenku inay dahab xirtaan waxaana
                arrintaas shardi u ah in aan lagu xad gudbin, si uusan israaf u noqon,
                haddii dahabka xirashadiisa xadkiisa la dhaafiyo waxay noqonaysaa
                israaf, Allaahna subxaanahu watacaala wuxuu yiri:<br />
                “Cuna oo cabba (wuxuu Alle idinku irsaaqo) hana ku xad gudbina, Allaah
                ma jecla kuwa xad gudubka badan.”<br />
                Marka Allaah ma jecla israafka iyo mubadarnimada haddii ay noqoto
                cunitaan iyo cabitaan, labbis iyo gaadiid iyo wixi la mid ah, sidaas
                darteed waxaan leenahay haweenta way u bannaan tahay inay xirato dahab
                iyo qalin iyo waxyaalaha kale ee ay isku qurxiyaan iyadoo aan lagu
                israafayn.</p>
            <p>Su’aasha 224aad: Muxuu yahay xukunka iibka dahabka loo sameeyey qaab
                noole oo kale sida mas madixiis, balanbaalis iyo wixi la mid ah?</p>
            <p>Jawaab: Dahabka iyo qalinka loo sameeyey qaabka xayawaanka oo kale
                waa xaaraan in la iibiyo iyo in la iibsado waana xaaraan in lagu
                labbisto sababtoo ah ruuxa Muslimka ah waxaa ku waajiba inuu suuliyo
                sawir kasta oo noole lagu shabbahay.<br />
                Kitaabka Saxiixa ah ee Muslim wuxuu qoray in Abu Hiyaaj yiri, “Cali bin
                Abuu Daalib ayaa igu yiri, ‘Miyaysan habboonayn in aan kuu diro wuxuu ii
                diray Rasuulka Allaah, oo ah in aad burbirisid sawirradoo idil iyo in
                aad dhulka la sintid qabri kasta oo kor loo dhisay?’”<br />
                Waxaa kaloo jira inaysan malaa’igtu soo gelayn guri sawir yaallo, sidaas
                awgeed waa inay Muslimiintu iska ilaaliyaan waxyaalaha sawirrada leh
                iibsigooda iyo iibintoodaba.</p>
            <p><strong>Dahabka deyn ma lagu qaadan karaa</strong><br />
                Su’aasha 225aad: Naag ayaa waxay jinjimo dahab ah ku iibsatay lacag la
                isla xaddiday, dayn ahaan ayayna ku qaadatay haddaba arrintaas ma
                bannaan tahay?</p>
            <p>Jawaab: Ma bannaana in dayn lagu qaato dahabka iyo qalinka, sidaas
                ayayna culimadu isku waafaqsan yihiin waxaana waajib ah in la celiyo
                haddii jinjimahii la hayo ama lacagtoodii la bixiyo.</p>
            <p>Su’aasha 226aad: Ma bannaan tahay in qofka dahabka iibsanaya uu
                lacagta qaar bixiyo oo ku yiraahdo qofka dahabka leh, dahabka hayso ilaa
                aan lacagta kaaga soo dhammaystirayo?</p>
            <p>Jawaab: Ma bannaana arrintaasi sababtoo ah haddii uu iibsado wuxuu
                iibkaasi u dhacayaa in dahabkaasi mulkigiisa uu ka wareegay qofkii lahaa
                una soo wareegay qofka iibsaday isagoon lacagtii bixin arrintaasina waa
                xaaraan waxaana waajib ah inuu bixiyo lacagta oo dhammaystiran, markaas
                hadduu doono ii hay ha yiraahdo ama haka qaato, haddii la gorgortamo oo
                iyadoon iibku dhicin uu tago oo uu lacagta soo dhammaystiro kaddibna la
                kala iibsado arrintaasi way bannaan tahay sababtoo ah beecu ma dhicin
                lacagtoo kaamil ah mooyaane.<br />
                Su’aasha 227aad: Waxaa dhacda in dadka dahabka iibiyaa ay lacagta jeeg
                ahaan u qaataan iyagoo naftooda iyo maalkooda u cabsanaya, maadaama ay
                arrintaasi jirto ma bannaan tahay in dahabka jeeg lagu iibsado haddii
                jeeggaasi yahay mid isla maalintaas lacagta lagu qaadan karo?<br />
                Jawaab: Ma bannaana in dahabka jeeg lagu iibsado sababtoo ah ma ahan
                kaash gacanta la isaga dhiibay oo kale ee waa xawilaad, waxaana u daliil
                ah qofka jeegga qaatay haddii uu jeeggu ka dhumo wuxuu soo raadinayaa
                qofkii jeegga siiyey, haddiise uu kaash ahaan lacagtiisa u qaadan lahaa
                ma soo raadiyeen, waxaana arrintaas caddaynaya matalan haddii ninka
                dahabka gadaya lacagta kaash loo siiyo kaddibna ay ka dhunto ma
                raadsanayo ninkii lacagta siiyey, haddiise jeeg ahaan loo siiyo oo intuu
                bangiga la aado ay ka dhunto wuxuu soo raadinayaa qofkii jeegga siiyey
                taas ayaana kuu caddaynaysa inuusan jeeggu kaashka gacanta la isaga
                dhiibayo la mid ahayn, haddii aanu kaashka la mid ahaynna iibku ma
                ansaxayo sababtoo ah Nabigu wuxuu amray marka dahab lagu gadanayo lacag
                (qalin) in aan dayn lagu qaadan ee gacan saar kaashka loo bixiyo.<br />
                Haddii jeegga laga tasdiiqiyo bangiga oo ninka dahabka leh uu la hadlo
                bangiga oo uu ku yiraahdo lacagta intaas ah ii hay aniga ayaa jeeg ahaan
                u haystee, markaas waxaa laga yaabaa inay bannaan tahay.</p>
            <p>Cutubka Siddeed iyo Tobnaad – Akhlaaqda</p>
            <p><strong>AKHLAAQDA</strong><br />
                Xukunka qaadka iyo sigaarka<br />
                Joojinta dhalmada<br />
                Shaqada haweenku qaban karaan<br />
                Jannada iyo xuural-caynta</p>
            <p>AKHLAAQDA<br />
                <strong>Xukunka qaadka iyo sigaarka</strong><br />
                Su’aasha 228aad: Muxuu yahay xukunka qaadka iyo sigaarka aad ugu dhex
                faafay Muslimiinta, muxuuse yahay xukunka in lala saaxiibo qof
                isticmaala labadaas nooc?
            </p>
            <p>Jawaab: Shaki kuma jiro in qaadka iyo sigaarku xaaraan yihiin
                dhibaatooyinka faraha badan oo ay keenaan awgeed iyo waliba mar marka
                qarkood oo ay maanka dooriyaan, sida ay sheegeen dad lagu kalsoon yahay
                oo yaqaan labadaas noocba, culimadu waxay ka allifeen kutub fara badan
                waxaana culimadaas ka mid ah Sheekh Maxamed bin Ibraahiim Aala-Sheekh oo
                ahaa muftigii waddanka Sucuudiga Alle ha u naxariistee.<br />
                Qof kasta oo Muslim ah waxaa ku waajiba inuu isaga tago oo ka
                digtoonaado mana bannaana iibintooda iyo iibsigooduba lagamana ganacsan
                karo, lacagtooduna waa xaaraan, Allaah waxaan weydiisanaynaa inuu naga
                koriyo.<br />
                Ma bannaana in lala saaxiibo qof labadaas shay iyo wixii la mid ah oo
                maan dooriye ah isticmaala, waayo taasi waxay ka mid tahay jidadka qofku
                uu ku barto isticmaalkooda.<br />
                Qof kasta oo Muslim ah waxaa ku waajib ah inuu la saaxiibo dadka
                akhyaarta ah oo ka fogaado saaxiibada xun xun, Nabiguna wuxuu ku
                shabbahay la fariisiga qofka wanaagsan qof cadar wata oo kale wuxuuna
                yiri, “Waxay noqonaysaa inuu kuu mariyo ama aad ka iibsatid ama aad ur
                wanaagsan ka heshid.”</p>
            <p>Su’aasha 229aad: Waa maxay xukunka in wax laga jaro ama la gaabiyo
                timaha sunniyaha?</p>
            <p>Jawaab: Sunniyaha haddii la rifo, wuxuu ficilkaasi noqonayaa mid aan
                shareecada ku bannaanayn oo Rasuulku waa reebay, wuuna lacnaday tan
                sunniyaha rifta iyo tan ruux kala ka rifta.<br />
                Waxay arintaasi ka mid tahay dambiyada waaweyn ee kabaa’irta la yiraahdo
                khaas ahaan haweenka ayuu ula jeeday sababtoo ah iyagaa badanaaba
                isticmaala iyagoo qurux uga dan leh, haddiise uu ninku sidaas oo kale
                sameeyo la mid ayuu noqonayaa oo lacnaddaasi way ku dhacaysaa. Haddii la
                xiiro ama la jaro ahlu cilmiga qaarkood waxay u arkaan inay rifiddii la
                mid tahay sababtoo ah waxay yiraahdeen waa Allaah abuuristiisii oo la
                beddelayo qofka Muslimka ahna waxaa ku waajiba inuu ka dhawrsado lab iyo
                dheddig kii uu doono ha ahaadee.</p>
            <p><strong>Joojinta dhalmada</strong><br />
                Su’aasha 230aad: Ma bannaan tahay in haweenku dhasha iska joojiyaan
                cudurdaar la’aan? Muxuuse yahay cudurdaarka arrintaas bannayn kara?</p>
            <p>Jawaab: Culimadu waxay caddeeyeen dhasha oo si kama dambays ah loo
                joojiyo inay xaaraan tahay ayna lid ku tahay sida uu Nabigu ummaddiisa
                la doonayey (oo ahayd inay aad u bataan), waxayna arrintaasi sabab u
                noqon kartaa dulli Muslimiinta ku dhaca, sababtoo ah Muslimiintu
                markasta oo ay bataan sharaf iyo haybad baa u kordhaysa, Allaahna wuxuu
                ugu gallad sheegtay reer Banii Israa’iil inuu tarmiyey oo mujtamac
                ballaaran ka dhigay, wuxuuna yiri:<br />
                ()<br />
                Nabi Shucayb wuxuu qoomkiisa xusuusiyey arrintaas wuxuuna yiri:<br />
                “Bal xusa markii aad ahaydeen kuwa yar oo uu idin badiyey.”<br />
                Waxaa arrintaas u markhaati kacaya xaqiiqada jirta oo ummad kasta oo
                tiradeedu badato waxaa u siyaada haybad uu ka haybaysto cadawgeedu iyo
                inay ka deeqtoonaato ummadaha kale, sidaas darteed ma bannaana in
                dhalmada si kama dambays ah loo joojiyo inay daruufi keento mooyaane,
                sida haddii aanay haweeneydu xamili karin uurka oo geeri looga cabsado,
                xaaladdaan oo kale daruuro ahaan ayay u bannaan tahay oo uuraysiga waa
                laga joojin karaa cudurdaarkaas awgiis ayaana loo baneeyey in dhalmadii
                la gooyo. Waxaa iyana taas la mid ah marka ay haweentu ilma galeenka ka
                jirran tahay oo laga cabsado inuu cudurku ku fido oo markaas ay duruuri
                noqoto in ilmagaleenka laga saaro, arrimahaas oo kale ayaa la oggol
                yahay in dhalmada loo joojiyo.</p>
            <p><strong>Shaqada haweenku qaban karaan</strong><br />
                Su’aasha 231aad: Maxay tahay shaqada ay bannaan tahay inay haweenta
                Muslimadda ahi ka shaqayso iyadoon diinteeda khilaafayn?</p>
            <p>Jawaab: Waxaa u bannaan inay qabato hawlaha haweenka gaarka u ah sida
                inay gabdhaha wax barto ama iskuulka gabdhaha maamule ama shaqaale ka
                noqoto iyo wixi la mid ah, waxay kaloo samayn kartaa inay gurigeeda ku
                tosho dharka haweenka iyo wixi la mid ah. Mana bannaana inay qabato
                shaqooyinka ragga u gaarka ah sababtoo ah waxaa ka dhalanaya is dhex
                gal, kaas oo fitno weyn ah ayna waajib tahay in laga digtoonaado, Nabigu
                wuxuu yiri:<br />
                “Gadaashay kama aanan tegin fitno ragga uga daran tan haweenka.”<br />
                Waxaa ninka ku waajiba inuu ehelkiisa ka dheereeyo meelaha fitnadu ka
                iman karto iyo sababaha fitnada keenayaba mar kastaba.</p>
            <p><strong>Jannada iyo xuural-caynta</strong><br />
                Su’aasha 232aad: Waxaa jirta in jannada lagu sheegay haween xuural-cayn
                ah oo ragga loo diyaariyey, haddaba haweenku iyagu rag meesha ma ku
                leeyihiin?</p>
            <p>Jawaab: Allaah subxaanahu watacaalaa wuxuu Qur’aanka kariimka ah ku
                sheegay jannada wuxuuna yiri:<br />
                “Waxaad ku leedlhiin (jannada) wax kasta oo ay naftiinu jamato iyo wax
                kasta oo aad dalbataan, waana marti qaad uu idinku marti qaaday Allaha
                dambi dhaafka iyo naxariista badan.”<br />
                Wuxuu sidoo kale yiri:<br />
                “Waxaa dhexdeeda ah wax kasta oo naftu doonto indhuhuna ku qabowsadaan,
                waadna ku waaraysaan waligiin.”<br />
                Waxaan ognahay in guurku yahay waxyaalaha ay naftu doonto kuwa ugu
                sarreeya jannadana waa laga helaa oo way leeyihiin ahlu jannadu rag iyo
                dumar kay doonaan ha ahaadeene haweentana Allaah jannada wuxuu ugu
                guurinayaa ninkeedii ku qabi jirey adduunka Allaahna wuxuu yiri:<br />
                “Ilaahaw geli jannooyinkii aad u ballanqaadday iyaga iyo wixii
                wanaagsanaada oo ka mid ah aabbayaashood iyo xaasaskooda iyo
                awlaaddooda.”<br />
                Haddii adduunka laba nin ay soo guursadeen waa la kala dooransiinayaa
                kii ay doonto, haddii adduunka aysan guur ku soo marin Ilaahay ayaa u
                guurinaya xuural-ciinta nin ay isheedu ku qabowsato, nicmada jannadu
                ragga oo kaliya kuma koobna oo rag iyo dumarba way u dhexaysaa guurkuna
                wuxuu ka mid yahay nicmooyinkaas waxaase laga yaabaa qofku in uu is
                yiraahdo Ilaahay wuxuu sheegay xuuralcayn dumar ah mana uu xusin inay
                haweenku rag leeyihiin, waxaan taas leenahay haweenka rag ayaa loo xusay
                iyagana, waayo ninku isaga ayaa ah kan (guurka) doona.</p>
            <p>Cutubka Sagaal iyo Tobnaad – Salaanta</p>
            <p><strong>SALAANTA</strong><br />
                Salaanta qaraabada<br />
                Salaanta oo la gacan qaado haweenka ajnabiga<br />
                Salaanta ardaygu salaamo ardayadda<br />
                Haweenka oo lala kaliyoobo (khalwada)<br />
                Way i caayaan markaan xumaanta ka reebo</p>
            <p>SALAANTA<br />
                <strong>Salaanta qaraabada</strong><br />
                Su’aasha 233aad: Waxaan deganahay magaalada Riyaad, waxaa jira dad aan
                qaraabo nahay oo aan aad isugu dhownahay oo ay ka mid yihiin gabdhaha
                abtigay iyo xaasaska adeerraday iyo gabdho aan ilma adeer nahay, marka
                aan soo booqdo waan isa salaamnaa oo is dhunkannaa wayna ila soo
                fariistaan iyagoo aan xijaabnayn, arrintaas waan dhibsadaa, waana caado
                aad ugu faaftay koonfurta Sucuudiga, maxaad ka oranaysaan caadadaas
                maxaase ila gudboon? Noo faa’ideeya Allaah ha idinka abaal mariyee.
            </p>
            <p>Jawaab: Caadadaasi waa caado xun oo sharciga khilaafsan, kuumana
                bannaana in aad hablahaas iyo wixi la mid ah gacan qaaddid oo dhunkatid
                sababtoo ah maxram uma tihid waxaana ku waajiba inay kaa xijaabtaan,
                Allaahna wuxuu yiri:<br />
                “Haddii aad wax weydiinaysaan (haweenka Nabiga) ka weydiiya xijaabka
                gadaashiisa, sidaas ayaa qalbiyadiinna iyo qalbiyadoodaba u daahirnimo
                badan.”<br />
                Aayaddani waxay khusaysaa haweenka oo dhan sida ugu saxiixsan ee
                culimadu sheegeen daliilna uma haystaan dadka oranaya aayaddani waxay
                khaas ku ahayd xaasaskii Nabiga waana hadal baadil ah, Allaahna wuxuu
                aayad kale ku yiri:<br />
                “Yaysan u muujin quruxdooda raggooda rnooyee, iyo aabbayoowgood iyo
                ninkooda aabbihiis, iyo wiilashooda iyo wiilasha raggoodu ay dhaleen iyo
                walaalahood iyo wiilasha walaalahood iyo wiilasha gabdhahay walaalaha
                yihiin, iyo haweenkooda (Muslimiinta ah).”<br />
                Adigu intaas la sheegay midna ma tihid balse waxaad ka tahay ajnabi
                waxaana kugu waajiba in aad u sheegtid oraahdaan si ay kuugu
                cudurdaaraan una ogaadaan xukunka sharciga ah, waxaa kugu filan in aad
                salaantid adiga oo aan gacan qaadayn sida aayadaha Qur’aanka ah ee aan
                soo sheegnay ku xusan, Nabiga mar ay haweeney damacday inay gacan qaaddo
                oo salaanto wuxuu ku yiri:<br />
                “Anigu haweenka ma gacan qaado.”<br />
                Caa’ishana waxay tiri:<br />
                “Waligeed Rasuulka Alle gacantiisu ma ay taaban haweeney ajnabi ka ah
                gacanteed, afka ayuu kala baayactami jirey (marka ay axdi la
                galayaan).”<br />
                Sidoo kale Saxiixa Muslim waxaa ku taal iyadoo Caa’isha laga warinayo
                qisadii been abuurka inay Caa’isha tiri markii ay maqashay codka Safwaan
                bin Mucaddil:<br />
                “Waxaan dabooshay wajiga wuxuuna i arki jirey intaan xijaabka la soo
                dejin.”<br />
                Arrintaasi waxay daliil u tahay in ay haweenku wajiga qarsadeen markii
                xijaabka la soo dejiyey intii ka dambaysey. Allaah waxaan weydiisanaynaa
                inuu Muslimiinta xaalkooda hagaajiyo iyo inuu inagu galladaysto fahamka
                diinta.</p>
            <p><strong>Salaanta oo la gacan qaado haweenka ajnabiga</strong><br />
                Su’aasha 234aad: Muxuu yahay xukunka in haweenka la gacan qaado marka la
                salaamayo iyadoo maro iyo wixi la mid ah gacanteeda la iska xijinayo?
                Farqise ma u dhexeeyaa ninka wax salaamaya haddii uu yahay dhallin yaro
                iyo haddii uu oday yahay ama haweenta la salaamayo ay da’ yar tahay ama
                da’ weyn tahay?</p>
            <p>Jawaab: Ma bannaana in salaan loo gacan qaado haweenka ajnabiga kaa
                ah waana isku mid haddii aad maro iska xijisid iyo haddii kale ama ay
                da’ weyn tahay ama da’ yar tahay, ama ninka salaamayaa uu dhalinyaro
                yahay ama da’ weyn yahay, fitnada ka iman karta mid kasta oo iyaga ka
                mid ah awgeed, Rasuulkana waxaa ka sugnaatay inuu yiri:<br />
                “Anigu haweenka ma gacan qaado.”<br />
                Caa’ishana waxay tiri:<br />
                “Waligeed Rasuulka Alle gacantiisu ma ay taaban haweeney ajnabi ka ah
                gacanteed. Afka ayuu kala baayactami jirey (marka ay axdi la
                galayaan).”<br />
                Waa isku mid haddii maro ama wax la mid ah la iska xijiyo ama aan la
                iska xijin marka la salaamayo, iyadoo laga hor tagayo inay fitno ka
                timaaddo.</p>
            <p><strong>Salaanta ardaygu salaamo ardayadda</strong><br />
                Su’aasha 235aad: Waxaan ahay arday jaamicad dhigta, mar marka qaarkood
                waxaan salaamaa gabdhaha aan isku kulliyadda nahay, haddaba arrintaasi
                ma bannaan tahay?</p>
            <p>Jawaab: Horta sideedaba ma bannaana in gabdho iyo wiilal hal fasal la
                isugu keeno oo ay kuraas ku wada fariistaan, waana waxyaalaha ugu
                waaweyn ee fitnadu ka timaaddo, umana bannaana ardayga iyo ardayaddu
                inay soo xaadiraan fasallada caynkaas oo kale ah, salaantuna wax dhib ah
                ma leh haddii aan la gacan qaadayn oo iyadoo xijaaban uu bannaanka ka
                salaamo, kalina aanay isla noqon (khalwo), salaantana aan looga dan
                lahayn xumaan iyo in fitno la abuuro, haddii sidaas looga dan leeyahay
                ma bannaana.</p>
            <p><strong>Haweenka oo lala kaliyoobo (khalwada)</strong><br />
                Su’aasha 236aad: Maxaa loola jeedaa xadiiska ah:<br />
                “Ninna yaanu la keli noqon haweeney iyadoo aanu la joogin ninkeedii ama
                ruux kale oo maxram u ah.”<br />
                Mase bannaan tahay inuu ninku la fariisto naagta iyadoo aanu wax xijaab
                ahi u dhaxeyn haddii uu ninkeedu la joogo?</p>
            <p>Jawaab: Macnaha xadiisku waa inaysan u bannaanayn ninku inuu kula
                keli yoobo haweeney ajnebi ka ah meel aan dad kale ka arkeyn iyadoo
                ninkeedii ama qof maxram u ahi la joogin waxaana laga hor tegayaa iney
                meesha ka dhacdo fitno iyo waxaan Alle raalli ka ahayn sida sinada ama
                waxyaalaha gogol xaarka u ah, waxaana ninka ajnebiga ah u bannaan inuu
                la fariisto haweenta haddii ay xijaaban tahay oo ninkeeda ama maxram la
                joogo.</p>
            <p><strong>Way i caayaan markaan xumaanta ka reebo</strong><br />
                Su’aasha 237aad: Waxaan ahay gabar ardayad ah gabdho badan ayaan
                kulleejo ku wada jirnaa, Allaahna hanuun ayuu igu galladaystay oo
                diintayda ayaan ahmiyad siiyaa, waxaan aad u dhibsadaa falal aan
                wanaagsanayn oo ay sameeyaan gabdhaha ila deggen sida dhagaysiga heesaha
                iyo muusikada ama xanta iyo isku dirka in badanna waan waaniyey, qaar ka
                mid ah gabdhahaas markii aan waaniyo way igu jeesjeesaan iyagoo i
                yasaya, haddaba maxaa ila gudboon?</p>
            <p>Jawaab: Waxaa kugu waajiba in aad xumaanta ka reebtid hadba sidii aad
                awooddid adigoo hadal qabow ku waaninaya isla markaana soo daliilsanaya
                aayado iyo axaadiis munaasib u ah hadba mawduuca aad kala hadlaysid,
                hana dhegaysan heesaha iyo xanta iyo iskudirkooda, camalkooda xun iyo
                caydooduna waxba kuma yeelayso maadaama aad u naseexaysey isla markaana
                aadan la wadaagin camaladooda xun, Allaah wuxuu yiri:<br />
                “Dadka xaqa rumeeyow naftiina mas’uuliyaddeeda ayaa idin saaran, waxna
                idin ma yeelayo ruuxa dhunsan haddii adinku aad toosan tihiin.”<br />
                Waxay arrintaasi kuu suurta gelaysaa in aad marka hore xumaanta reebtid,
                haddii ay dadku xumaanta ka hari waayaan naftaada ayaad ku dadaalaysaa
                xumaantooduna waxba kuma yeeli doonto Allaahna faraj ayuu kuu furi
                doonaa dadkana wuu ku anfici doonaa hanuunintaada haddii sabir iyo
                dulqaad aad la timaadid adigoo Allaah ajar ka dalbaya kuna bishaarayso
                khayr fara badan iyo cirib dambeed wanaagsan maadaama aad xaq ku sugan
                tahay isla markaasna aad waaninaysid ciddii aad xumaan ku aragtid,<br />
                Allaahna wuxuu yiri:<br />
                “Cirib dambeedka wanaagsan waxaa iska leh dadka Rabbigood ka
                cabsada.”<br />
                Aayad kalena wuxuu Alle yiri:<br />
                ()<br />
                Aayad kalena wuxuu Alle ku yiri:<br />
                “Kuwa Dartayo u jihaada, waxaan ku hanuuninaynaa jidkayaga, Allaahna
                wuxuu la jiraa kuwa ka cabsada ee camalada wanaagsan sameeya
                (muxsiniinta).”</p>
            <p>Cutubka Labaatanaad – Fataawa Kala Duwan</p>
            <p><strong>FATAAWA KU SAABSAN ARRIMO KALA DUWAN</strong><br />
                Haddii haweentu iibiso maal ay leedahay oo waligeed aysan arag<br />
                Waalid wax ku sadaqaystay carruurtiisa<br />
                Carruurta qaarkeed oo gooni wax loo siiyo</p>
            <p>FATAAWA KU SAABSAN ARRIMO KALA DUWAN<br />
                <strong>Haddii haweentu iibiso maal ay leedahay oo waligeed aysan
                    arag</strong><br />
                Su’aasha 238aad: Haween ayaa waxay leedahay hanti aysan waligeed arag
                laakiin ay tilmaan fiican ka haysato oo sidaas ku garanayso, haddaba ma
                u bannaan tahay inay ka iibiso ruux hantidaas arkay?
            </p>
            <p>Jawaab: Haddii ay haweentaasi tilmaan ka haysato hantideeda oo sidaas
                ku garanayso way u bannaan tahay inay iibiso iyadoon arag, haddii aysan
                tilmaan ka haysan way iibin kartaa ama qof wakiil uga ah oo arkay
                hantidaas ayaa iibin kara.</p>
            <p><strong>Waalid wax ku sadaqaystay carruurtiisa</strong><br />
                Su’aasha 239aad: Haweeney ayaa wiilasheeda mid ka mid ah waxay siisay
                maal aysan wiilasheeda kale siin, wiilasheeduna caasiyaal ma ahayn
                kaddibna way geeriyootay iyadoo la joogta wiilkii ay maalka gaarka u
                siisay, haddaba sadaqadaasi ma ansaxaysaa?</p>
            <p>Jawaab: Haddii aan wiilkaasi la wareegin maalkii lagu sadaqaystay
                ilaa ay hooyadiis ka dhimatay way buraysaa siinta gaarka loo siiyey
                maalkaas wiilasha kale ayuuna ula siman yahay sida ay afarta mad-habood
                qabaan, haddiise uu maalka kala wareego inta aysan dhiman iyada ruuxeeda
                sida saxiixa ah ma ansaxayso inuu gooni u qaato walaalihiisa kale ayuuna
                kala mid yahay.</p>
            <p><strong>Carruurta qaarkeed oo gooni wax loo siiyo</strong><br />
                Su’aasha 240aad: Haweeney ayaa iyadoo caafimaad qabta u hibaysey wiil
                carruurteeda ka mid ah maal, toban sano kaddibna way geeriyootay, wiilku
                maalkii ay hooyadiis siisay oo dhan wuxuu u hibeeyey wiilkiisa kaddibna
                wuu geeriyooday, qaadiyadu waxay sheegeen inuu xaq u leeyahay, haddaba
                dadkii kale ee dhaxalka wax ku lahaa ma u bannaan tahay hibadaas inay
                baadil ka dhigaan oo maalka si siman loo qaybsado?</p>
            <p>Jawaab: Sadaqadaasi way buraysaa haddii maalkaas aan weli lagu tagri
                falin uuna hayey qofkii sadaqaystay ilaa uu ka dhintay sida ay culimadu
                isku waafaqsan yihiin, qaadiguna arintaa xukunkeeda wuu ku gafey mana
                ansaxayo xukunkiisu.<br />
                Haddii sadaqadaas uu la wareego qofkii lagu sadaqaystay iyaduna waa
                arrin macruuf ku ah culimda dhexdooda, maalkaasna waa laga soo celinayaa
                qofkii gaarka loo siiyey ama ilmaha oo dhan mid kasta intaas oo kale
                ayaa la siinayaa, Bukhaari iyo Muslimna waxay qoreen: Nucmaan bin
                Bashiir inuu yiri:<br />
                “Aabbahay ayaa wuxuu i siiyey addoon, markaas ayay hooyaday Camrata
                binti Rawaaxa waxay ku tiri, ‘Raali noqon mayo ilaa aad arrintaas Nabiga
                ka markhaati galisid!’ Markaas ayuu Nabiga u yimid oo ku yiri, ‘Anigu
                wiilkaygaan waxaan siiyey addoon, hooyadiisna waxay tiri, “Kaa raali
                noqon mayo ilaa aad Rasuulka ka markhaati galisid.” Markaas ayuu
                Rasuulku ku yiri, “Carruur kale ma leedahay?” Waxaan iri, ‘Haa.’ Wuxuu
                yiri Nabigu, “Kulligood ma siisay waxa aad wiilkaan siisay oo kale?”
                Waxaan iri, ‘Maya.’ Markaas ayuu Nabigu yiri, “Orod oo cid kale
                markhaati gasho.””<br />
                Xadiis kalena wuxuu ahaa, “Anigu dulmi markhaati kama noqdee ha i
                markhaati gashan, Allaahna ka cabsada oo carruurtiina u cadaalad
                fala.”</p>
            <p>Cutubka Kow iyo Labaatanaad – Dhaxalka</p>
            <p><strong>DHAXALKA</strong><br />
                Sidee dhaxalka loogu qaybinayaa?<br />
                Haweenta iyo dhaxalka ninkeeda</p>
            <p>DHAXALKA<br />
                <strong>Sidee dhaxalka loogu qaybinayaa?</strong><br />
                Su’aasha 241aad: Haweenay ayaa waxay ka dhimatay ninkeedii iyo ayaydeed
                iyo walaalkeed ay isku aabbe iyo isku hooyo yihiin iyo wiil ay dhashay,
                haddaba sidee ayaa dhaxalka loogu qaybinayaa?
            </p>
            <p>Jawaab: Ninka waxaa la siinayaa rubuc (maalka oo afar meelood loo
                qaybiyey meeshiis), ayaydana sudus (maalka oo lix meelood loo qaybiyey
                meeshiis), wiilkeedana inta soo harta ayuu qaadanayaa, walaalaheedna
                dhaxalka wax kuma lahan.</p>
            <p>Su’aasha 242aad: Haweeney ayaa geeriyootay waxayna ka tagtay gabar
                iyo walaalkeed ay isku hooyo yihiin iyo ina adeerkeed, haddaba sidee
                ayay wax u kala dhaxlayaan?</p>
            <p>Jawaab: Gabadha maalka barkiis ayaa la siinayaa inta soo hartana ina
                adeerkeed ayaa leh, walaalkeeda ay isku hooyada yihiin waxaa dhaxalka ka
                hor istaagay gabadha ay walaashiis dhashay oo nuska la siiyey,
                dhaxalkana wax kuma laha maadaama ay gabadhaasi joogto sida ay afarta
                mad-habood isku raaceen, waxaase habboon haddii uu yimaado marka
                dhaxalka la qaybinayo in wax la siiyo.</p>
            <p>Su’aasha 243aad: Naag ayaa geeriyootay oo ka tagtay ninkeedii iyo
                wiil ay habaryar u tahay, sidee maalka loogu qaybinayaa?</p>
            <p>Jawaab: Ninku wuxuu leeyahay maalka barkiis, wiilka ay habaryarta u
                tahayna wuxuu qaadanayaa maalka inta soo harta sida ay qabaan qayb
                Shaaficiyada ka mid ah iyo Abii Xaniifa iyo Axmed oo isagu aad ugu
                adkaystay arrintaas, qawlka labaadna waa in wiilka aan waxba la siinayn
                maalkana inta uu ninku qaatay ma ahee inta kale lagu darayo hantida
                dawladda (baytal-maalka), waxaana sidaas qaba Shaaficiyada badankooda
                iyo Axmed wajiyada wax looga wariyey mid ka mid ah.<br />
                Culimadu waxay ka doodeen dadka qaraabada ah oo aan iyagu dhaxalka wax
                ku lahayn waxayna ka yiraahdeen:<br />
                Shaafici iyo Maalik waxay qabaan qofkii la waayo ciddii dhaxalkiisa xaq
                u lahayd in maalkiisa dawladdu la wareegayso (oo aan qaraabadiisa kale
                la siinayn). Warin Axmed laga wariyeyna sidaas oo kale ayay
                xustay.<br />
                Mad-habta ay salafku u badan yihiin iyo Abii Xaniifa, Thowri, Isxaaq iyo
                Axmed (qawlkiisa ugu xoog badan) waxaa laga wariyey inay dhammaantood
                qabaan ruuxa ciddii dhaxalkiisa xaqa u lahayd la waayo in la
                dhaxalsiinayo qaraabadiisa kale (sida abtiga oo kale). Allaahna wuxuu
                yiri:<br />
                “Dadka qaraabada ah qaarkood qaarka kale mudnaan ayuu ka leeyahay (sida
                ku sugan) Kitaabka Allaah.”<br />
                Nabiguna wuxuu yiri:<br />
                “Abtigu wuxuu dhaxlaa qof aan lahayn cid dhaxasha, wuu dhaxlayaa, kuna
                fakhri baxayaa.”</p>
            <p><strong>Haweenta iyo dhaxalka ninkeeda</strong><br />
                Su’aasha 244aad: Haweeney ayaa ninkeeda waxaa qabtay xanuun uu la dhul
                dhacay oo uu saddex bilood la jiifey, maalin dambe ayuu ka dalbaday
                cabbitaan wayse kala soo daahday, markaas ayuu ku yiri, “Saddex
                dalqadood ayaad iiga furan tahay!” Labaatan cisho kaddibna wuu
                geeriyooday, haddaba furniinkaasi ma dhacayaa? Dhaxalka wax ma ku
                leedahay?</p>
            <p>Jawaab: Furniinkaasi waa dhacayaa haddii uu caqligiisu taam yahay oo
                ikhyaarkiisa ku furay wayna dhaxlaysaa sida ay qabaan jamhuurka culimadu
                waxaana sidaas qaba mad-habka Imaamu Shaafici (qawlka qadiimka ah) iyo
                Imaamu Maalik iyo Axmed iyo Abii Xaniifa, waxaana dhacday Cabdirraxmaan
                bin Cawf inuu xaaskiisa furay isagoo sakaraadaya kaddibna Amiirkii
                Mu’miniinta ee Cismaan bin Cafaan uu dhaxal u xukumay haweenaydaas uu
                furay.<br />
                Haweentaasi waa inay ka ciddo tirsato ninka dhimashadiisa ama furniinka
                hadba kii waqtigiisu dheeryahay, haddiise uu waqtigaas uu furay
                caqligiisu aanu taam ahayn kama furmayso.</p>
            <p>Lifaaqa Koowaad</p>
            <p><strong>Raadraaca Buugga</strong><br />
                Kutubta aan ka soo minguuriyey su’aalaha iyo jawaabaha buuggaani ka
                kooban yahay oo maraajicda ah waxay kala yihiin sida hoos ku
                xusan:<br />
                Fataawa Hay’at Kibaar Al-Culamaa, waa labo majallo, waxaa lagu daabacay
                Maktabadda Turaath Al-Islaami.<br />
                Min Axkaam Al-Fiqhiyah fii Fataawaa Nisaa’iyah – Ibnu Cuthaymiin<br />
                Fataawaa Al-Mar’ah, waxaa soo uruuriyey Maxamed Al-Musnad<br />
                Majmuuca Fataawaa Ibnu Taymiya<br />
                As’ilah Muhimmah – Ibnu Cuthaymiin</p>
            <p>Lifaaqa Labaad</p>
            <p><strong>Taariikh-nololeedka Culumada Su’aalaha ka
                    Jawaabay</strong></p>
            <p><strong>Al-Cuthaymiin</strong></p>
            <p>Sheekh Maxamed ibnu Saalix Al-Cuthaymiin wuxuu ku dhashay magaalada
                Cunayza, dalka Sucuudiga, sanadkii 1347 taariikhda Hijriga.</p>
            <p>Isagoo yar ayuu Qur’aanka xafiday kadibna wuxuu u soo jeestay
                barashada diinta, waxaa sheekhiisa koowaad ahaa Sheekh Cabdirraxmaan bin
                Naasir Al-Sacdi oo ka mid ahaa culimada ugu waaweyn Sucuudiga, kaddib
                wuxuu galay Machad Al-Cilmi oo ku yaaley magaalada Riyaad ilaa uu ka
                qalin jabiyey.</p>
            <p>Waxuu soo qabtay xilal iyo shaqooyin kala duwan:</p>
            <p>Markii uu soo qalin jabiyey waxaa loo magacaabay in uu macallin ka
                noqdo Machad Al-Cilmi oo ku yeeley Cunayza.</p>
            <p>Markii uu geeriyooday Sheekhiisii Cabdirraxmaan Al-Sacdi, wuxuu la
                wareegay imaamnimada masjidka weyn oo Cunayza halkaas oo uu duruusta ka
                bixin jirey, ardaydiisuna ay gaareen boqollaal.</p>
            <p>Wuxuu ka tirsanaa oo xubin ka ahaa Hay’adda Culimada waaweyn (Iftaha)
                ee Sucuudiga.<br />
                Wuxuu wax ka dhigi jirey Jaamicadda Maxamed bin Sucuud Al- Islaamiya,
                faraceeda ku yaal Qasiim.</p>
            <p>Wuxuu duruus ka bixin jirey Masjid Al-Xaraam iyo Masjidka Nabiga ee
                Madiina, xilliyada Xajka iyo Ramadaanta iyo waqtiyo kale.</p>
            <p>Muxaadarooyin ayuu ka jeedin jirey gudaha iyo dibedda Sucuudiga
                wuxuuna ka mid ahaa culimada ugu caansan uguna aqoon badan dunida
                Muslimka.</p>
            <p>Sheekhu intaas keliya kuma ekaan ee wuxuu allifay kutub badan, wuxuu
                dhintay sanadkii 1421 taariikhda Hijriga, oo waafaqsan taariikhda
                miilaadiga sannadkii 2001, Alle ha u naxariisto oo jannadii ha
                geeyo.</p>
            <p><strong>Bin Baaz</strong></p>
            <p>Sheekh Cabdulcasiis bin Cabdallah bin Baaz, wuxuu ku dhashay
                magaalada Riyaad sannadkii 1330 Hijrga, isagoo yar ayuu indha beelay,
                Qur’aanka isaga oo yar ayuu xafiday, kaddibna cilmiga diinta ayuu aad u
                bartay, culimo badan ayuuna la kulmay oo wax ka bartay.</p>
            <p>Shaqooyinka iyo mas’uuliyaadka uu soo qabtay:</p>
            <ul>
                <li>Madaxa Hay’adda Culimada waaweyn.</li>
                <li>Madaxa Guddiga Joogtada ah ee Iftaha iyo Cilmi baarista</li>
                <li>Xubin iyo madaxa Guddiga Aasaasiga ah ee Raabidada Dunida
                    Muslimka.</li>
                <li>Madaxa Masaajiddada Dunida Muslimka.</li>
            </ul>
            <p>Sheekhu intaas keliya kuma ekaan ee wuxuu allifay kutub badan, wuxuu
                geeriyooday sannadkii 1420 Hijriga oo ku aaddan taariikhda miilaaddiga
                1999. Alle ha u naxariisto oo jannadii ha geeyo.</p>
            <p><strong>Al-Jibriin</strong></p>
            <p>Sheekh Cabdallah bin Caburraxmaan Al-Jibriin wuxuu ku dhashay
                magaalada Quwayqica oo Sucuudiga ka mid ah sannadkii 1352 Hijriga,
                isagoo yar ayuu Qur’aanka iyo sunnada si fiican u bartay, iyadoo
                xilligaas aysan jirin iskuul si nidaam ah wax looga barto, wuxuu cilmiga
                ka qaadanayey culimada, kaddib wuxuu u soo wareegay Riyaad halkaas oo uu
                ka galay iskuul uu ku dhammaystay dugsiga sare sannadkii 1377 Hijriga,
                isagoo galay kaalinta labaad, kaddibna wuxuu galay jaamicadda wuxuuna ka
                qalin jabiyey 1381 Hijriga, markaas wuxuu galay machadka lagu barto
                garsoorka halkaas oo uu ka qaatay shahaado mastar ah, kaddibna
                kulliyadda shariicada ayuu galay halkaas uu ka qaatay shahaadada
                duktuur.<br />
                Wuxuu macallin ka noqday Machadka Imaam Al-Dacwah.</p>
            <p>Wuxuu ka tirsanaa oo xubin ka ahaa Hay’adda Culimada waaweyn (Iftaha)
                ee Sucuudiga.<br />
                Wuxuu duruus joogto ah ka bixiyaa masaajiddo badan iyo gurigiisa, iyadoo
                ardaydiisu ay boqollaal gaarayaan.</p>
            <p>Sheekhu intaas keliya kuma ekaan ee wuxuu allifay kutub badan,
                wuxuuna ku sugan yahay magaalada Riyaad ee caasimadda waddanka
                Sucuudiga.</p>
            <p><strong>Ibnu Taymiyah</strong></p>
            <p>Taqiyuddiin Axmed Cabdulxaliim ibnu Taymiyah, wuxuu ku dhashay
                magaalada Xaraan sannadkii 1263 taariikhda miilaadiga, wuxuu ahaa
                culimada fiqiga gaar ahaan mad-habta Xanbaliyada.</p>
            <p>Wuxuu ka mid ahaa culimada ugu caansan xilligii uu noolaa, wuxuu aad
                ugu dheeraaday cilmiga Qur’aanka iyo Xadiiska iyo fiqiga iyo luuqadda
                Carabiga, wuxuu raacay jidkii salaf a-saalix oo ah ku dhaqanka Qur’aanka
                iyo Sunnada, wuxuu deganaa magaalada Dimishqi halkaas oo uu ka iftoon
                jirey dadkana wax ku bari jirey, wuxuu qoray kitaabo aad looga
                faa’idaystay, wuxuu dhintay sanadkii 1328, isagoo ku xiran xabsiga
                magaalada Dimishqi.</p>
            <p><strong>Guddiga Iftaha Sucuudiga</strong></p>
            <p>Guddigani waxa uu markasta ka koobmaa culumada ugu climiga badan
                Sucuudiga. Culimada su’aalaha buuggan ka jawaabay intooda badan waxa ay
                xubin ka ahaayeen Guddigan.</p>
            <p>Guddigan waxa uu sida qaalibka ah qaabilsan yahay in ay ka jawaabaan
                su’aalaha diiniga ah isla markaasna ay ummadda u tilmaamaan jidka
                toosan.</p>
            <p>Fataawaha Dumarka: Jaldiga Gadaale</p>
            <p>FATAAWAHA DUMARKA<br />
                244 su’aalood oo dad Muslimiin ahi ay dalbadeen in looga jawaabo.<br />
                Jawaabaha su’aalahan oo ay ka iftoodeen qaar ka mid ah culumada ugu
                caansan caalamka Islaamka, oo ay ka mid yihiin Ibnu Taymiya, Ibnu Baaz,
                Ibnu Cutheymiin, Ibnu Jibriin iyo weliba Guddiga Joogtada ah ee Iftaha
                Sucuudiga.</p>
            <p><strong>QAYBAHA GUUD EE BUUGGA</strong><br />
                Caqiidada<br />
                Is-Daahirinta<br />
                Caadada, Nifaaska<br />
                Salaadda<br />
                Jinaasada<br />
                Soonka<br />
                Sakada<br />
                Xajka<br />
                Udxiyada<br />
                Guurka<br />
                Wada Dhaqanka Labada Isqaba<br />
                Furniinka<br />
                Asayda<br />
                Nidarka<br />
                Dhaarta<br />
                Labbiska, Xijaabka<br />
                Dahabka<br />
                Akhlaaqda<br />
                Salaanta<br />
                Iskudhaf<br />
                Dhaxalka</p>

        </div>
    </main>
</body>

</html>