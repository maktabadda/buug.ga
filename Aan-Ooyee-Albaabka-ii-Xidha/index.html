<!DOCTYPE html>
<html lang=so>

<head>
    <meta charset=utf-8>
    <title>hoyga buugta</title>
    <meta content="hoyga dhigaalka afkeenna hooyo" name=description>
    <meta content=#212121 name=theme-color>
    <meta content="dark light" name=color-scheme>
    <meta content=#ffffff name=msapplication-TileColor>
    <meta content="width=device-width,initial-scale=1" name=viewport>
    <link href=/stylesheet.css rel=stylesheet>
</head>

<body>
  <main class=normalize>
    <div class="content">
      <h1 class="title">Aan Ooyee Albaabka ii Xidha – Maxamed Xirsi Guuleed
        (Cabdi-Bashiir)</h1>

      <p>AAN OOYEE ALBAABKA II XIDHA Daabacaaddii 1aad Maxamed Xirsi Guuleed
        (Cabdi-Bashiir)</p>
      <p>NALA SOO XIDHIIDH Qofkii dalbanaya buuggan ama haya wax talo ama
        tusaale ah oo ku saabsan, wuxuu nagala soo xidhiidhi karaa cinwaanada
        hoos ku qoran: abdibashir@hotmail.com www.somalibooks.org</p>
      <p>Xuquuqda buuggan oo dhan waxay u dhawran tahay qoraaga, lama daabacan
        karo idan la’aan. ©Abdibashir Stockholm, Sweden 2012 somalibooks.org
        publications ISBN: 978-91-976661-5-7</p>
      <p>TUSMADA BUUGGA GOGOLDHIG MAHADNAQ AFEEF MUSIIBADII GUMAYSIGA SIDEE
        LOO MAAREEYEY DEECAAMINTA BUUGGA SHEEKH AXMED WACDIYOW (GABYOW) Raajulka
        kaafur ah Soomali ayaan u dagaallamaynaa MAWQIFKII SAYIDKA IYO MEESHII
        UU KU DAMBEEYEY (1898-1920) Nin Aqdaamo Faranji ah (Masafo) Wallee
        Saamax Baan Jirin (Gabay) Hoga-tusaalayntii bulsho ee Sayidka
        DARDAARANKII SAYIDKA (GABAY) Muxuu Rabay Sayidku? MURUGTEY LAABTIIYE
        (Faarax Cismaan Kowte) WAA DUNI LA KALA IIBSADAY (Faarax Nuur
        1920-naadkii) HABAAR TALYAANI (Guuleed Jucfe Warsame 1920-nadii)
        QOONSADA HALKAA (Xad-beenaadka) DALKAYAGA ILAAH KAA KEXEE (Talyaani
        1940) MAR KU ROGA (Cabdi-Dhukane) MAXAA IIGA GIDHIISH AH (M.
        Nuur-Laangadhe) RAQDII SHEEKH BASHIIR (X. A. Afqallooc 1948) SULDAD
        XABASHIYEED (Ma Hadho) GUUBAABADII YUUSUF XAAJI AADAN QABILLE Dagaal
        nimuu haysto meel halisa Hub samayso Soomaaliyeey Gobannimo intay laalan
        tahay WAAN IRDHAYS-NAHAY (Gabaygii Fiinta) TAA MIYAAN LA ARKAYN? (Cali
        Xuseen Xirsi) MAANYARIDU SOOMAALI WAA ISTAAGEERID LAGA WAA (Keenadiid)
        AAN OOYEE ALBAABKA II XIDHA (Barkhadcas) AFGARAN-WAAGU WAA GUMAYSIGA
        Geesiga Madow (Timacadde) Nidarray Xaylow (Timacadde) INGIRIIS RAGGUU
        LAAYEY (Ibraahim-Gadhle) GALANGAL (Hadraawi) GABADH MADOW (Hadraawi)
        YABOOHIN HALYEY IYO HIMILOOYIN FOG QAYBSHEYAAL IYO MIDEEYEYAAL TIXRAACYO
        GOGOLDHIG Inta aanan u gudagelin nuxurka buugga aan ka hor mariyo dhowr
        hadal oo lagama maarmaan ah. MAHAD NAQ Mahad dhammaanteed waxay u
        sugnaatay, una suubbatay Allaha Weyn. Alle dabadii waxan u mahadnaqayaa
        cid kasta oo gacan ka geysatay buuggan aad akhriyeyso hadda. Waxa ka mid
        ah dadkaas: kuwa qoray buugaagta aan tixraacay, kuwa duubay cajaladaha
        aan wax ka soo guuriyey, kuwa qoray bogagga internetka ee aan wax badan
        ka faa’iday iyo dabcan dad badan oo siyaabo kala geddisan gacan ii
        siiyey, ha noqdo qof igu taageeray suugaan, mid iga saxay higgaad, mid
        ila macneeyey ereyo adag iyo mid i siiyey talo kale oo ku saabsan
        hirgelinta buuggan. Waxaan si gaar ah u xusayaa Dktr Saadiq Enow,
        Maxamed Baashe Xaaji Xasan iyo Abwaan Axmed Aw Geeddi. AFEEF Waxan ka
        afeefanayaa in aanan halkan ku soo wada gudbin suugaantii laga tiriyey
        gumaysiga, xilligii gumaystayaashu joogeen. Waxan rumaysnahay oo aan
        hubaa in ay marar badan ku laba jibbaarmayso suugaanta iga maqani, tan
        aan halkan ku ururiyey. Intani waa iga dadaal oo waxba iskama aan
        hagran. Laakiin haddii aad taqaanno ama wax suugaan ah ka hayso abwaan
        aanan halkan ku xusin oo kula diriray suugaantiisa gumaystayaashii,
        waxan kaa codsanayaa in aad i soo gaadhsiiso. Waxa kale oo aan ka
        afeefanayaa in aanan halkan ku wada xusi karin dadkii si uun gacan ii
        siiyey ee faraha badnaa. Waxan leeyahay Alle ha idinka abaal mariyo
        wixii aad samo i tarteen. Maxamed Xirsi Guuleed (Cabdi-Bashiir) HORDHAC
        Akhristaha sharafta lehow, waxad gacanta ku haysa buugyare isugu jira
        taariikh, suugaan, luqad iyo siyaasad. Kolba sidii aad u akhrido ayuu
        kuu noqon karaa. Xagga suugaanta waa buug lagu ururiyey maansooyin la
        tiriyey wakhtiyo kala duwan, oo ay kala tiriyeen abwaanno kala duwan oo
        ka soo kala jeeday deegaanno kala duwan. Ka soo bilow Sheekh Axmed
        Gabyow (Wacdiyow) oo dhammaadkii 1800-ladii ku noolaa gobolka
        Shabeellada Dhexe ee Soomaaliya, ilaa aad ka soo gaadhayso Maxamed
        lsmaaciil Baasarce (Barkhadcas) oo 1960kii wax yar ka hor ciil la hoos
        fadhiyey dhirta caleenta badan ee magaalada Hargeysa. Labadaa
        dhexdoodana waxa quban magacyo ku xeeldheeraa farshaxanka suugaanta oo
        haddii aan laga wada aqoon geyiga dhan, si weyn looga yaqaannay
        deegaannada qaarkood. Tusaale waxa inoo noqon kara Sayid Maxamed
        Cabdille Xasan oo ka caansan in laguu tilmaamo, Xaaji Aadan Afqallooc,
        Muxumed Aw Cabdi Xaashi, Cali Xuseen Xirsi, Faarax Cismaan Kowte,
        Cismaan Yuusuf Keenadiid, Yuusuf Xaaji Aadan, Cabdi-Dhukane, Cali-Tuur,
        Cabdillaahi Suldaan Timacadde, Guuleed Jucfe, Maxamed Nuur-Laangadhe,
        Ibraahin Gadhle iyo qaar kale oo badan. Xagga taariikh ahaanta haddii la
        fiiriyo, wuxu buuggu isku koobayaa wakhti cayiman duruufihii jiray iyo
        wixii suugaanyahanku ka yidhaahdeen. Waa muddadii reer-Yurub iyo
        xulafadoodu ay gumaysanayeen umadda Soomaaliyeed ee Ilaahay dhulka u
        waasiciyey. Ka soo bilow markii la qabsaday bogcaddii ugu horraysay oo
        ku beegnayd dhammaadkii 1880 iyo markii ay xorowday meeshii xorriyad
        qaadata ee ugu dambaysay oo Jabuuti ah 1977. Waa muddo 90 sano ah
        qiyaastii. Dabcan qaybo badan oo dhulkii Soomaalida ah ayaan weli helin
        xorriyad buuxda oo aan looga sarrayn aayo ka talintooda. Gumaystayaashu
        waxay Soomaalida u kala qaybsadeen shan qaybood oo kala ahaa Jabbuuti
        (French Somaliland), Soomaalilaan (British Somaliland), Koonfur (Italian
        Somaliland), En.Ef.Dhii (Kenyan Somaliland oo Ingiriis gumaysanayey) iyo
        Soomaali Galbeed (Hawdka, Reserved Area iyo Ogaadeen). Sida kuu muuqata
        waxa kala qaybsaday saddex dal oo reer-Yurub ah iyo Itoobiya oo la
        siiyey qaybtii ugu ballaadhnayd dhulka Soomaalida. Dhulka Soomaali
        Galbeed qaybtiisa Ogaadeen, waxay Ingiriiska iyo Itoobiya kala
        saxeexdeen 1897. Waxayna jeexeen xuduudka 1931. Laakiin heshiisyo badan
        oo dhacay wixii ka dambeeyey 1941 ilaa 1954 ayaa xitaa Hawd iyo Reserved
        Area loogu wareejiyey Itoobiya. Qaybtii Faransiisku waxa ay xorowday
        1977, qaybtii Waqooyi Galbeed ee uu Ingiriisku haystayna waxay xorowday
        26 Juun 1960, qaybtii Talyaanigu haystay waxay xorowday 1 Luulyo 1960,
        qaybtii Itoobiya weli waxay ku hoos jirtaa xukunka Itoobiya, qaybtii
        En.Ef.Dhii-na waxaa la hoos geeyey dawladda Keenya oo adduunka ku soo
        biirtay isticmaarkii kadib. Taas macneheedu waxa weeye in shantii
        qaybood ee dhulka Soomaalida loo qaybiyey ay xorriyad heleen saddex
        qaybood halka labo ay weli ku hoos jiraan xukun shisheeye oo aanay weli
        ikhtiyaar buuxa u lahayn aayo ka talintooda qusaysa wixii aanay rabin
        umadaha ay ku hoos jiraan. Saddexdii qaybood ee xoroobay, laba ayaa
        bilowgiiba midoobay oo la baxay magaca Jamhuuriyadda Soomaaliya, waxaana
        saldhig u ahaa midnimadaas in saddexda qaybood ee kalena la xoreeyo oo
        lagu soo biiriyo midnimo Soomaaliyeed oo buuxda. Laakiin iska daa in la
        gaadho riyadii midnimada Soomaali Weyn ee, labadii is raacday ayaa
        markiiba kala booday. Qaybtii saddexaad ee Jabuuti ayadu gaar ayey isu
        taagtay ayada oo aan waddan magac Soomaalinimo balse ah, dal madax
        bannaan oo aan u gaar ahayn Soomaali ee ah mid jinsiyado badan oo lagaga
        hadlo ilaa afar luqadood oo siman. Haddaba wuxuu buuggu xoogga saarayaa
        wixii ka dambeeyey muddada gumaysigu yimid, dhibkii yimid iyo sida
        abwaannadu u cabbireen dhibkaas iyo weliba sidii ay xalka u arkayeen.
        Waxa si weyn loo xusayaa dadkii ka gilgilshay gumaysiga iyo kuwii jaalka
        la noqday si ay manaafacaad yar u helaan. Dhammaan abwaannada aan xusi
        doonaa waxay u soo joogeen Soomaali idilkeed oo la gumaysto, waanay wada
        dhinteen. Laakiin hal abwaan oo ka mid ah ayaa intii gumaysigu tegay,
        suugaantiisu hana qaadday ilaa haddana weli nool. Laakiin qiimo gaar ah
        oo ay suugaantiisu leedahay darteed ayaan ugu daray suugaanyahankii
        hore. Abwaankaasi waa Maxamed Ibraahin Warsame (Hadraawi) oo aan u
        aqoonsanahay shakhsi dadkii hore qiimaha badnaa inagala jooga. Xagga
        luqad ahaanta, waxa halkan ku urursan maansooyin kala nooc ah, gabayo,
        geeraarro, heello, masafo iyo jiiftooyin kala duwan. Maansadu waa
        marjaca ama tixraaca ugu muhiimsan ee luqadda Soomaaliga. Maansooyinkan
        waxa la tiriyey xilli aannu weli fasaqmin afka Soomaaligu. Markaa waxa
        buuggan loo isticmaali karaa tixraac xagga ereyada ah iyo aqoon-afeedka
        noocyadiisa kaleba. Xagga siyaasad ahaanta, waxa la odhan karaa
        maansooyinku dhammaantood waxay ku saabsan yihiin siyaasad ka turjumaysa
        madaxbannaani u-dood, gumaysi-diid, guubaabo iyo tusaalaynta jidka
        toosan, ka-digidda shirqoollada shisheeyaha, ceebaynta dabadhilifka iyo
        dabadhilifnimada. MUSIIBADII GUMAYSIGA SIDEE LOO MAAREEYEY Gumaysashadii
        Soomaalida iyo kala-qaybsigii dhulkoodu ma ahayn mid ayaga lagala
        tashaday iyo mid lagu saleeyey danahooda toona. Dabcan taas waxaa la
        qabay dhammaan waddamada Afrika oo loogu tashaday shir ka dhacay
        magaalada Barliin ee carriga Jarmalka 1884-1885, halkaas oo lagu
        sameeyey xuduudaha Afrika oo sida xaqiiqda ah ahaa xuduudo ay kala
        dhigteen waddamadii reer-Yurub ee qaybsanayey qaaradda Afrika.</p>
      <p>Markii aan garaaddaha taariikhda kala guray illaa gogol-dhiggiinnii
        galabtaad is-wacateen taladana in lay galo Baarliin ku goyseen Ilaa
        gooshkan maanta ah hadimada i gaadhiyo waxaad geysateen baan gocashada
        xasuustee maxaan reer-Galbeedow godobkaa tirsanayaa? - Hadraawi</p>
      <p>Waxba yaan lala tashan Soomaalida laakiin gumaystayaashu waxay iska
        soo hor mariyeen sahan ay ku ogaanayaan dhaqanka Soomaalida, meelaha ay
        ka jilicsan yihiin, baahidooda, meelaha ay isku khilaafsan yihiin iyo
        waxyaalaha midayn kara. Markii ay fahmeen goljilicdii umadda
        Soomaaliyeed ayey soo galeen. Gumaystayaashu waxa ay ka sinnaayeen in ay
        kala xadaan dadka. Waxay adeegsan jireen dad ay u madax-buuxiyaan oo
        badiyaaba ah kuwa bulshadu qaddariso sida oday-dhaqameedyo iyo
        culimaa’udiin. Waxa kale oo ay aad u adeegsan jireen farsamada loo
        yaqaan “qaybi oo xukun.” Oday-dhaqameedyada waxay dadku ku
        aamminsanaayeen dhinaca masaalixda adduunyo, halka culimada lagu
        aamminay masaalixdii dhinaca aakhiro. Arrintaas waa ay fahmeen
        gumaystayaashu, mana ay la hadli jirin cid ilaa ay iska horraysiiyaan
        culimo iyo odayaal. Taasi bilawgii iyo mar dambeba wax weyn ayey u
        sahashay gumaystayaasha. Hase ahaatee bulsho weynta marna kamay
        dhaadhicin inay gumaystayaashu maslaxo Soomaaliyeed iyo mid Islaam toona
        wadi karaan. Waatii uu Faarax Nuur lahaa isaga oo abhinaya odayaasha u
        dan qumminaya gumaystaha: Nimanyahow bal daya xaajada, lala aguugaayo
        Odayaashan loo yeedhay ee, la anfac siinaayo Asaxaabihii bayna yidhi,
        gaal ha aaminine Haddaad niman Islaamiyo tihiin, Aadan faraciisa Oo
        aydaan Ilaahay ka go’in, hayna oodina’e – Faarax Nuur Sidoo kale waxa
        culimadii leexatay la hadlay abwaanno badan, sida Sayid Maxamed Cabdille
        Xasan oo yidhi: Awgii Siyaarada lahaa, selel hadduu qaaday Oo ay
        sahwiday culimadii, saxal-mariikhowday Saxariirka aakhiro hadday sax u
        ogaan wayday Saqiir iyo kabiir waxa la geyn, Saqara naareede Xaaji Aadan
        Afqalloocna waatii uu lahaa: Af-dalleela iyo baad shubtaan diin la
        iibsado. Dhinaca kale Muxumed Aw Cabdi Xaashi ayaa meel fog ka
        saadaalinayey cawaaqib xumada ka dhalan karta falalka gumaystaha. Waxa
        aan caad yari ka saarnayn haddii laba cadow ka tashadaan aayahaaga in
        aanay nasteexo ka soo socon. Wuxuu yidhi isaga oo ka qiiraysan markii
        xuduudka la samaynayey: Qoof weeye laba gaal hadday, talo qorsheeyaane
        Qoonsada halkaa waxa ku jira, qabar laxaad weyne – Muxumed Aw Cabdi
        Xaashi Waxa sidaa si la mid ah u hadlay Faarax Nuur oo la yaabbanaa
        siday shisheeyuhu isugu dirirsan yihiin kala qaybsiga dhulka Soomaalida
        iyo sida qaarkeen ugu kala beretamayaan u hawl-fududaynta cadowga, ayaga
        oo u xilanaya dheefo yaryar. Wuxuu yidhi: Ingiriis Axmaariyo Talyaani,
        wey akeekimiye Arligaa la kala boobayaa, nin u itaal roone Anse ila ah
        aakhiru sabaan, iligyadiisiiye – Faarax Nuur Dib aynu u yara noqonno ee,
        waxa judhii horeba bilaabmay kacdoono gumaysi-diid ah oo midabo diineed
        lahaa. Dhammaan gobolladii gumaystayaashu yimaaddeen waa lagula diriray.
        Waxaana loola diriray hab diini ah oo jihaad ku sifaysnaa. Wax iska
        caabbintii Jubbada Hoose, culimadii beesha Biyamaal, xertii Sheekh Axmed
        Gabyow (Wacdiyow), Daraawiishtii Sayidka, Kacdoonkii Sheekh Xasan
        Barsame iyo jihaadkii Sheekh Bashiir ee beryo dambe oogmay ayaa la xusi
        karaa. Laakiin dhammaan kacdoonadii diiniga ahaa ee umadda Soomaaliyeed
        ka dhex abaabulmay si xun ayaa loo burburiyey. Maxaa yeelay ujeedooyinka
        gumaysigu u yimid waxa ka mid ahaa in la curyaamiyo diinta Islaamka.
        Waxa beryahaas dardar ku socday qorshihii lagu burburinayey Khilaafadii
        Islaamka ee gabaabsiga sii ahayd. Qorshayaasha gumaystayaasha ee
        burburinta Islaamka waxa ka mid ahaa: 1. In aan la aqbalin adduunkana
        laga ilaaliyo nadaam meel ka jira oo shareecada Islaamka ku shaqeeya 2.
        In aan la aqbalin, adduunkana laga ilaaliyo ciidan leh hab-dhaqan iyo
        yoolal Islaami ah 3. In la kala qaybqaybiyo Muslimiinta oo inay
        midoobaan iska daaye lagu dadaalo sii qurbidda kuwa kala qaybsan 4. In
        dharabta lagu khaarajiyo cid kasta oo u dhaqdhaqaaqda soo-noolaynta
        Khilaafadii Islaamka, kuwaasi ha ahaadeen ashkhaas ama ururo ee.
        Qorshayaashaas oo jiray ayey wadaaddo Soomaaliyeed oo aan isku xidhnayni
        ka abaabuleen meelo badan dagaallo lagaga hortagayey gumaystayaasha.
        Dabadeed si arxan darro ah ayaa meel walba loogula dagaallamay, ilaa
        kacdoon walba la dhiciseeyey. Kacdoonka ugu cimriga dheeraa wuxu ahaa
        kii Daraawiishta ee uu hoggaaminayey Sayid Maxamed Cabdille Xasan oo 25
        sano socday. Isagiina si aan naxariis lahayn ayaa looga adkaaday, ayada
        oo loo adeegsaday dayaarado dagaal oo ah kuwii ugu horreeyey ee lagu
        duqeeyo meel Afrika ka mid ah. Malleeshiyaad Soomaali ah oo siyaabo kala
        geddisan lagu dagaal geliyey laakiin garab iyo gaashanba u ahaa
        gumaystayaasha, ayaa iyaguna dhabarka ka wareemay. Culimo iyo
        oday-dhaqameedyo gumaystuhu xannaanayn jiray ayaa iyaguna ka caawinayey
        dhinaca diyaacadda iyo sumcad dilka. Taas macneheedu ma aha in aan
        leeyahay Sayidka iyo Daraawiishtu waxay ahaayeen ceeb ka saliim aan
        khaladaad lahayn. Jabkaa Daraawiishta gaadhay, waxa ka horreeyey jab
        ruuxeed oo Soomaali oo dhan gaadhay. Soomaalidu waa ay is wada nacday
        waagaas. Arrintaasna waxa ka shaqeeyey gumaysteyaasha. Jabkii Sayidka
        badiyaaba lagama nixin, maxaa yeelay dadka waxa la gaadhsiiyay heer loo
        tusay in cadowgooda koowaad yahay nin Soomaali ah. Waxay dad badani
        nasteex u arkayeen gumaystayaashii. Laakiin markii Daraawiishtu jabtay
        ee la waayey wax Soomaali ah oo cadowga cabsi geliya, ayuu cadaadiskii
        ugu badnaa ku bilawday Soomaali oo dhan, xitaa kuwii la shaqayn jiray
        gumaysteyaasha. Kadeedkii waa la xammili waayey laakiin waxa wadno loo
        waayey laba arrimood oo kala ah: dagaal hub loo qaato iyo magac diineed
        oo lagula diriro gumaystayaashii iyaguba gaalaysiinta ka waday geyiga.
        Maxaa yeelay, waxa dhegaha dadka ka sii qaylinayey dhirbaaxooyinkii
        kul-kululaa ee kacdoomadii culimada ee kala danbeeyey gaadhay. Markaas
        waxa bilawday dhaqdhaqaaq gobannimo-doon ah oo ay badiyaaba horseed ka
        ahaayeen ardaydii uu gumaystuhu wax baray. Halbeegoodu wuxuu ahaa
        Soomaalinimo iyo xorriyad. Laakiin magac diineed kuma ay hawl-gelin,
        waxaanad mooddaa in ay fahmeen in aanu cadowgu u tudhi doonin haddii
        laga dareemo Islaam u-dirirnimo. Markii hore ash-khaas ayaa halganka
        astaan u ahaa, markii dambe se waxa samaysmay ururo gobannimo u-dirir ah
        oo la jaan qaadayey dabaylihii xorriyad doonka ee adduunka kale ka
        jiray. Dhaqdhaqaaqyadaasi waxay abuureen dareen xooggan oo qowmi ah,
        kuna salaysnaa in Soomaalida oo dhami xorowdo oo dawlad mid ah dhisato.
        Gumaystayaashu may rabin dareenkaa qoomiyadeed ee xoogaysanayey. Markaa
        waxay ka shaqeeyeen gumaysteyaashu sidii xorriyadda la dalbayo looga
        ilaalin lahaa Islaamiyiin iyo waddaniyiin dhab ah. Waxa si tartiib
        tartiib ah xilka loogu diyaariyey karraaniyaashii iyo waardiyeyaashii
        gumaystaha. Qaar ka mid ah indheer garadka Soomaaliyeed waa ay
        fahansanaayeen luggooyada meesha ka soo socota. Yuusuf Cismaan Keenadiid
        ayaa 1956 cabbiray sida xaalku ula muuqday. Wuxuu yidhi: Tafaraaruqa
        kuwaas inagu ridey, toodi suubsade’e Taws aan baxayn iyo bugtey, nagu
        tallaaleene Tubtii innaga leexshiyo jidkii, inagu toosnaaye Tashigiiba
        sida loo gafaan, weli tebaayaaye Towfiiq ma noqon wiilashii, taajka loo
        suraye Tacaddi aan yareyn baa ka dhacay, tey ku kacayeene Ninkii
        tira-yar maalkiisa waa, laga takooraaye Mareekaanka nagu taagan baa,
        taabey jahadiiye Amxaarana tahdiid iyo waxay, tiri naloo sheegye Cadowga
        soo tartamayiyo cabsida, loo tawaley ruuxa Laye tamashle uun bey hayaan,
        tiilka madaxdiiye Dawladnimo tabtaa lagu dhaqaa, tacaddi sow maaha. –
        Cismaan Yuusuf Keenadiid Aakhirkii waxa si nasiib ah xorriyad loo siiyey
        gobolladii Ingiriisku gumaysan jiray iyo kuwii Talyaanigu gumaysan
        jiray. Si halhaleel ah ayey u midoobeen, uguna hawlgaleen sidii loo heli
        lahaa shanta Soomaaliyeed oo wada xorooba, dabadeedna midooba. Isla
        wakhtiyadaas waxa bilawday dadaallo caalami ah oo lagu beenaynayo riyada
        Soomaali Weyn ilaa aakhirkii lagu guulaystay in xitaa qaybihii nasiibka
        ku xoroobay loo celiyo qabaa’il is neceb oo cadowgooda koowaad u
        yaqaanna nin Soomaali ah. Fashilka ugu weyn ee ku yimid gobannimadii la
        helay, waa ayada oo u gacan-gashay dadkii uu soo tabobartay gumaystuhu
        oo siyaasadda ka yaqaannay sida loo maamulo ummad la gumaysanayo.
        Farxaddii iyo raynrayntii lagu soo dhaweeyey xorriyadda, markiiba way
        gaagaxday. Waxa taas sida qorraxda u caddaynaya suugaantii la tiriyey
        sannadadii ka dambeeyey 1960kii. Bal u fiirso Guhaad Cabdi-Gahayr oo
        markiiba fahmay in aan meesha xorriyad la heline, ay is bedeleen uun nin
        cad iyo nin madow, laakiin fikirka iyo dhaqanku isku midkii uun yahay
        weli: Good iyo abees bays bedelay, garanna maysaane Goraygii ilmii buu
        ka tegay, guumiska ahaaye Gocondhooyin baa aasan iyo, mid gabaarrey
        Karal kaama guurine halkanuu guud madow yahay. – Guhaad Cabdi-Gahayr,
        1960 Waxa sidaas si la mid ah u cabbiray Abwaan Qaasim oo isagu markii
        hore u damaashaaday xorriyad la-mooddii la helay. Wuxuu yidhi: Dambi ku
        hadli maayee ma arag, dawladdaan rabaye Isma doorin gaalkaan diriyo,
        daarta kii galaye Dusha midabka Soomaali baad, dugulka moodaaye Misna
        laguma diirsade qalbigu, waa dirkii Karal e Meeshaan dad aan urursho
        iyo, darar ka eegaynay Iyaba waa darxumo ii hor lehe, dacar miyaan
        leefay? Ma darraato raadkaan dhigaan, dib ugu soo laabtay? Sidii aan
        dayaysnahay miyaan, dawgii ka habaabay? – Axmed Ismaadil Diiriye
        (Qaasim) Cabdillaahi Suldaan Timacadde ayaa isaguna saadaal ka bixiyey
        dhibta kasoo socota kusii-xidhnaanta iyo jaal la-noqoshada
        gumaystayaasha isaga oo caddeeyey in aanay wax horumar ah la rabin dadka
        Afrikaanka ah. Wuxuu yidhi: Geesiga madow uma ogola, guusha reer-Yurube
        Geerida Lamuumbaa wadnuhu, noo gig leeyahaye Geyigiisa goortuu qabtee,
        gees isugu leexshay Iga guura galabtuu yidhaa, geeddan loo xidhaye Godka
        waxa u qoday Haamarshool1, waa gedduu rabaye Maantaba hadday gawraceen,
        way gam’ahayaane Meeshuu galaba doollaarku waa, uu gembiyayaaye Ninkii
        dunida kala gaabiyaa, garabsanaysaane Raggan gacanta haystoow wallee,
        saad-dambaad garane Qudheennani intaynaan geb odhan, yeyna kala gaadha
        Haddii kale se goor aan fogayn, gawda bal aan eegno – Cabdillaahi
        Suldaan Timacadde, 1961 Maxamed Nuur-Laangadhe oo ah abwaanka tiriyey
        geerarka la magac baxay Maxaa Iiga Gidhiisha, ayaa isaguna ka cabanaya
        sida uu ugu hungoobay calanka la belay. Wuxuu yidhi: Calanyahow dhib baa
        igaga timi dhalashadaadiiye Dheef baa lagaa eegayee, dhiig sidaad
        tahaye. – Maxamed Nuur-Laangadhe, 1963</p>
      <ol type="1">
        <li>Hamarshool: Waa Dag Hammarskjold ahaa nin Iswiidhish ah oo xukumayey
          UN-ka (Qaramada Midoobey) min 1953 ilaa markii la khaarajiyey oo ahayd
          1961. Wuxuu Timacadde qabaa in uu lug ku lahaa dilkii foosha xumaa ee
          Batriis Lumumba.</li>
      </ol>
      <p>Mar kale waxa xus mudan Guhaad Cabdi-Gahayr oo rajo ka qabay in
        hoggaan fiican oo wadani ah la helo, oo markii Aadan-Cadde la bedelay,
        arkay in aan waxba is-bedelin. Wuxuu yidhi: Kanna aragte kii horena
        waad, wada ogeydeene Miyaan madax Ilaahay taqaan, nooba imanaynin? –
        Guhaad Cabdi-Gahayr, 1967 Intaasi waa garooc yar oo ku saabsan dareenkii
        abwaannadu ka muujiyeen xorriyaddii dhicisowday ee Soomaalidu ka heshay
        cadowgii siddeetanka sano gumaysanayey. Xorriyaddaas dhicisowday iyo
        halgankii dheeraa ee loo galay heliddeeda iyo xanuunkii laga mutay
        gumaysiga waxaad igala dheehataan buuggan. Weliba si aydaan ugu hafan
        badweynta soo socota ila sii deecaamiya googoosyo ka mid ah suugaanta
        aad kula kulmi doontaan gudaha buugga. DEECAAMINTA BUUGGA (1) Bal Oggow
        Isticmaarku Abidkii Irridkuu Marinaayo Awr Raran Irbad buu Ku Dayaa
        Ayaanta Horee Raggaan Arkayee U Abasaxayow Ninowna Ha Odhan Soomaalaan
        Ahee Ordoo Magacana Ka Iibsada. – Barkhadcas, 1958 (2) Gambadii dumarkaa
        la ii guntiyoo Gabbal baa iigu dhacay gasiirad cidloo Gabaahiiri waa
        gumaysiga – Barkhadcas (3) Rajulka kaafur ah ee rugtaan yimid Sidii
        rasuul Rabbi nooma soo dirin. Mana rabnoo naga reed bax waa niri
        Haddaadse ruux la dagaasho kaa roon Reerkaad u kaashan laheydne raagaan
        Ragoow haddee qalbi waa rafaadaa. – Sheekh Axmed Gabyow, 1891 (4) Waa
        duni la kala iibsadoon, nala ogeysiine Waa duni akhyaartii go’dayoo,
        aaran soo hadhaye Waa duni ninkaad aamintaa, kuu abees yahaye Anse ila
        ah aakhiro sabaan, iligyadiisiiye – Faarax Nuur, 1920naadkii (5)
        Ingiriis ragguu laayey baan, cidi illaaweyne Axmad-Gura unuunkay jareen,
        ehel ha waayaane Oomaarna waad wada ogtihiin, uubtii loo qodaye Sayidkii
        addoonsiga nebcaa, aakhiro u tabiye Waa kuwii Cadhoolana2 ajalay,
        calankan awgiiye Halyeygii Bashiir bay dharaar, adhaxda gooyeene. –
        Ibraahin Gadhle (6) Doodna waxaan u leeyahay, da’kastaba ha noqotee
        Kuwii diinta qariyow, idinkays dilaayoo Nin dalkiisii iibsaday, dulli
        buu ku waariye Ninkii gaalka dabagala darxumow dambaynoo Naftu hadday ka
        duushana, dalku waysu diidiye. – Sayid Maxamed Cabdille Xasan, bilowgii
        1900</p>
      <ol type="1">
        <li>Cadhoole: Waa Cabdiraxmaan Cadhoole oo kamid ahaa halgamayaashii
          aqoonyahanka ahaa ee loo unuun-jaray gobannimo doonka, gaar ahaan
          dhinaca Jabuuti. Si naxariis darro ah oo cadaawad miidhan ah ayey
          gumaysiga Faransiisku u dileen Cabdiraxmaan Cadhoole. Arrintaasi waxay
          ku reebtay shacabka reer-Jabuuti uur-kutaallo iyo halgan adag oo ay u
          sii galaan xorriyaddooda. Fiiri qormada Cabdalla Xaaji ee halgankii
          Jabuuti.</li>
      </ol>
      <ol start="7" type="1">
        <li>Dawo lagama helo gaal haddaad, daawo dhigataane Dabin buu idiin
          qoolayaa, way din dagayaaye Dirhamkuu idiin quba-hayaad, dib u
          go’aysaane Marka hore dabkuu idinka dhigi, dumar sidiisiiye Marka xiga
          dushuu idinka rari, sida dameeraaye Marka xiga dalkuu idinku odhan
          duunyo dhaafsada e Marka xigana daabaqad ayuu, idin dareensiine Maxaad
          igaga digataan berruu siin3 la soo degiye. – Sayid Maxamed Cabdille
          Xasan (8) Waxay tidhi “Inkaar buu ku go’ay, odagi Soomaale Awlaaddi uu
          dhalayna waa, sida adoogoode Hadday ul iyo diirkeed yihiin, rag iska
          eegaaya Afrikadan ma joogeen nimaan, aabbe ku lahayne. – Cali Xuseen
          Xirsi, 1950naadkii (9) Siduu abeeso dilaayo, ragguu laayey Abeelle4 ce
          la dhacaayey Alwaaxa ce Afka dhiiggu da’aayiyo agoontii yaryaraydee
          aabbihii korinaayey uu ka gooyey unuunkan Miyaan taa la arkaynin? – Cali
          Xuseen Xirsi Siin: Waa qalabka war-isgaadhsiinta ama war lalinta
          qaarkood. Abeelle: Waa magac nin Talyaani ahaa oo gumayste ahaa. (10)
          Gobannimo mid weeyee hadduu, meero xariggeedu Misbaaxiyo haddey kaa
          demaan, muunaddiyo nuurku Gacmo maran mugdaa kuu xigiyo, meel xilliyo
          hooge Dawladnimo nimaan maalahayn, laga mid roonaaye Mulki iyo awood iyo
          waqii, malaha maamuuse Mucsir weeye maalmaha adduun, magan ha loo yaabo
          – Faarax Cismaan Kowte, 1920naadkii (11) Dunjiga Aadan ubadkuu dhalaad,
          ugu dambaysane Wixii aad ku dacafteen, qalbigu saw iskama daayo Dib
          maxaa idiin celinayoo, hore idiin diiday Mar uun maad ku dayataan
          khalqiga, libinta doonaaya. – Xaaji Aadan Afqallooc (12) Gobanimo
          dalleel lagama helo, daar adoo gala’e Haddaad doono leedahay naftaa,
          diiq la geliyaaye Waa mur iyo deebaaq waxaad, dib ugu aydaane Marse
          haddaan waxaan doonayiyo, dawladnimo waayey Dantay weeye inan aamusaa,
          eegga dabadeede Dulligaa ku jira noloshu waa, idinku deelqaafe. – Xaaji
          Aadan Afqallooc, 1940naadkii (13) Kun baa subax disheen aamin ah, oo
          seexdey oo kacay Saddex boqol ka badan culimadii, suuqa Harar tiille
          Iyaga oo salaad jamac galaad, seefku mariseene Saqda laylka dhaxe waxaad
          gasheen soolkii Dhagax-buur e Samada iyo dhulkaba ciidankii, riday
          sawaariiqda Kama seydhin ruux keliya oo, joogay subaxaase. – Xaaji Aadan
          Afqallooc (14) Samir iyo Allow maleh sidaad, noola dhaqanteene Waa ma
          hadho saanqaadka kora, lala sugaayaaye Dhiig saafiyaa loogu qoray, saan
          biciid adage Duq kastaaba sabiguu dhaluu, saa ogow yidhiye Gartayadu
          xuduud kuma sinna iyo, soohdin iyo jaare Waa saamigaad qaadateen,
          sabankii Baarliine. – Xaaji Aadan Afqallooc (15) Qoof weeye laba gaal
          hadday, talo qorsheeyaane Hindigay qafaasheen beryey, qaran ahaayeene
          Qarni malaha Yawguba markuu, qaatay keenada e Waa tii Suweys uu
          qabsaysay, qamac dharaareede Waxa horteen sidaa loo qarribay boqol
          quruumoode Qoonsada halkaa waxa ku jira qabar laxaad weyne. – Muxumed Aw
          Cabdi Xaashi, 1920-30kii (16) Waagaan dhawaaqaayey een dhego la’ii
          yeelan Dharaartii hadday ila gartaan lama dhaqaajeene Maantooy
          dhanaanaatay bay dhabanka haystaane Dhammaantiin Soomaalaay hadday,
          dholo’di joogtaaye In Qiyaamihii soo dhawyahoon, dhegiba noolaanin Iyo
          gaalka inaan dhoofinoo, dhidibka loo saaro Labadaas mid uumbay u dhici
          dhaaxa lala yaabye. – Muxumed Aw Cabdi Xaashi (17) Talyanoow sidii duur
          belbelay, dab isu kaa dhaafye Degelladu ku wada naaqusoo, dugum lagaa
          yeelye Dekedaha wax kugu qayliyaa, kaaga soo dego ee Duufaan Ilaahay ku
          geli, sida dabayleede. – Abwaan Cali-Tuur (18) Haddii Ciise Muusaha
          majnuun, lagu malaynaayo Waa muusannaw xaajadaa, nagu maqleyseene Intaan
          marantideenniyo hablaha, madaxa loo xiirin Mar ku roga mareeg-diidka
          waa, laga macaashaaye. – Abwaan Cabdi-Dhukane (19) Dadkey madaxdu ka
          xumaato way, marin habaabaane Kuwa muqaddimada looga dhigey, waa manfaco
          doone Mar maxaad cuntaa keliya buu, yahay muraadkoode Nin mushaharo
          eexeyn-hayaa, waa miskiin dhabahe Muddeec waxa ka dhigay waa inuu,
          maarmi-waa yahaye Muddaafacana seeg iyo in uu, maya yiraahdaaye
          Culimadana damac baa melgoo, mooyi sey tahaye Milladdiyo shareecada bar
          baa, maal ku iibsada’e Marsiin iyo fudeyd buu ku dhacay, magane
          diinkiiye. – Cismaan Yuusuf Keenadiid (20) UN-ada taarka loo direy,
          waxba nama taraayee Waxay taawin badidood, si laynoo taxaabto e Waa la
          takhantakhayn jiray, ninkii tabar-yar weligiye Tiirridatan gaalo ah,
          jinnaa inagu taagaye Waa niman takoormayoo, towxiidka diidaye Towreed
          iyo Injiil iyo teennaba ka beyre e Tawaani keen isuma hayso, isku towna
          maahine Ninkii haatan taabacayna, tubta kheyrka seegyaye Togaggii
          Firdowsaad, tegi-maayo weligiye – Cismaan Yuusuf Keenadiid, masafo (21)
          Ingiriis Hargeysuu degiyo, hilinnadeediiye Wax Talyaani weli haybiyaa,
          hoosadii Xamare Faransiis Jabuutuu hurdaa, idinku hiifaaye Wax Maraykan
          hawdka u maraa, waa horseed yimiye Waakaas dhulkeenii hantiyey,
          hooliflow Xabashe Hub samayso Soomaaliyeey, lagu hareereeye. – Yuusuf
          Xaaji Aadan Qabille (22) Qaramadan gadaal-kacay qarbigu, waa
          geddiyayaaye Gobannimada lama doonayaan, gadasho mooyaane Wiilkii garaad
          lagu tuhmaba way ka gurayaane. – Cabdillaahi Suldaan Timacadde (23)
          Nasaqnimo Cagoolow Rabbaa, naaska kuu sudhaye Ogaadeenku waa nala niyoo,
          nuurki wada gaadhye Nafarkiyo aday kugu hodeen noolka Xabashaade
          Nacabkaaga weeyaan waxaad, nugusta haysaaye Kuwii Nebiyadii caasiyaa,
          Naashka kuu dhigaye Naxlina kuu gal Soomaalidaad, Naafi leedahaye. –
          Cabdillaahi Suldaan Timacadde (24) Goldalooladay jecel yihiin, ciday
          galaaftaane Gelin qudha ma daayaan ninkay, gaatir ku arkaane
          Gacma-hoorsi kaagama tagaan, kumana guuraane Geesaa bay yeeshaan
          haddaan, waranku giirrayne Dhegahay gufeystaan haddaan, geesiyaal heline
          Garta ay dhagaystaanba waa, gumuc rasaaseede! Gujaduu ku maalaa ninkii,
          geda-yaqaanaaye. – Hadraawi (25) Hub wixii galaabaxay haddaan, meelna
          lagu gaadhin Ninkiinnii gurguurtiyo intii, naafo gabargaashey Ninkii
          gurungurcoodkuu dhaliyo, gacaladiis waayey Nin goblamay nimaan gaban u
          hadhin, gaar nin keligiisa Gallad qubatay xooliyo dadiyo, garangar
          duugowday Gocoshiyo xanuun ma leh wixii, guud ahaan lumaye Gobanimada
          waa loo dhintaa, gooriyo ayaane Ummad gadata mooyee nin kale, waa ka
          garannuuge Ma gabloosho beertii xabiyo, dhiig ku goraraaye Damalkii la
          gooyaba mid baa, soo gadaal baxa e Guri laga baroortaba aroos, gaafan
          baa xiga e. – Hadraawi (26) Maxaa guul darraystiyo godadliyo hinaasiyo
          Gocor igu habayseen Giiba sow nin ma ahayn? Geeskayga bari yimi Maxaad
          gacan ku dhiigliyo gibil kala tabooriyo garma-qaate dhegaliyo garac igu
          abuurteen? Maxaad good mariidliyo gungumiyo abeesiyo goodaaddo
          jidhifliyo garangoorri socotiyo inta bahal gurguurtiyo belo igaga
          guurteen. – Hadraawi (27) Gudaha ceelka Hargeysa Weligay gees uma
          dhaafin e Bal maxaan laba gaal oo Abtirsiimo gudboon Midkood guusha u
          siin Midna aan u gumeyn Maxaa iiga gidhiisha? – Maxamed Nuur-Laangadhe,
          1943 SHEEKH AXMED WACDIYOW (GABYOW), 1891 Sheekh Axmed Sheekh Abiikar
          Xasan Sheekh Axmed Wacdiyow (Gabyow) oo ku noolaan jiray gobolka
          Shabeellada Dhexe, wuxuu ahaa nin caalim ah isla markaana suugaan-aqoon
          ah. Wuxuu had iyo jeer bulshada ku wacyi-gelin jiray suugaan kala duwan
          oo ay ugu caansanayd nooca maansada loo yaqaan masafo. Xitaa dacwada iyo
          diin-fidinta wuxuu u-adeegsan jiray maansooyin kala duwan oo si dadban
          caqiidada u tiimbinaya dadka. Haddaba markii uu gumaystaha Talyaanigu
          qabsaday dhulka Soomaaliyeed, wuxuu Sheekh Axmed-Gabyow kala hor-tegay
          dagaal jihaad ah. Wuxuu abaabulay dadkii, wuxuuna ku guubaabiyey
          suugaan. Sida u caadada ah dadka aan meel fog wax ka eegin, qaar badan
          ayaa Talyaaniga gacan ka siinayey danihiisa gurracan. Bulshada
          badankeeduna uma ay dhega-nuglayn Sheekha iyo dadka la midka ah ee ku
          dhiirrinaya in gumaystaha la iska qabto inta goori goor tahay. Waxaa ka
          mid ah suugaantii uu dadka wax ku fahansiinayey masafooyinka soo socda.
          Raajulka kaafur ah Rajulka kaafur ah ee rugtaan yimid Sidii rasuul Rabbi
          nooma soo dirin Mana rabnoo naga reed bax waa niri Haddaadse ruux la
          dagaasho kaa roon Reerkaad u kaashan laheydne raagaan Ragoow haddee
          qalbi waa rafaadaa. Soomali ayaan u dagaallamaynaa Markii Talyaanigu
          yimid degmada Cadale sanadkii 1891, wuxuu Talyaanigu dhinaca Muqdisho
          kasoo diray odayaal Soomaali ah si ay Sheekh Axmed-Gabyow uga joojiyaan
          suugaanta uu dadka ku kicinaayo ee uu kaga soo hor jeedo gumaysiga
          Talyaaniga. Markaa wuxuu Sheekh Axmed-Gabyow ugu jawaabay odayaashii uu
          soo adeegsaday Talyaanigu: Soomaali aan u dagaalamaynaa, Dalkaan
          balaaran u daafacaynaa, Kufriga soo degay diida leenahay. Kuwa dulmaaya
          la dood gelaynaa, Dantiinii duul kale dhowri-maayee Ha daalinoo u
          dulqaata leenahay Dabeysha mowdku intuu i daadayn, Hilibka duud cunin,
          oonan deebna noqon, Dadka tus aan danahiisa leeyahay Duruyaddaada dab
          looma aasee, Kuwa dambaan u dariiq falaynaa. MAWQIFKII SAYIDKA IYO
          MEESHII UU KU DAMBEEYEY, 1898-1920 Sayid Maxamed Cabdille Xasan wuxuu
          ahaa wadaad asal-raac ah oo ay haysay qiiro Islaamnimo iyo mid
          waddaniyadeed oo cabsi gelisay gumaystayaashii Ingiriiska, Talyaaniga
          iyo Xabashida iyo xitaa Faransiiska oo dhammaantood ku shuraakoobay
          boobkii dhulkii Soomaalida. Wuxuu kusoo beegmay xilligii reer-Galbeedku
          kala qaybsadeen dhulkii Soomaalida iyo qaaradda Afrika badankeeda iyo
          weliba guud ahaan caalamka aan caddaanka ahayn. Boobka dhulka Soomaalida
          waxa reer-Galbeedka ku wehelinayey dawladdii Xabashida ee xulafada la
          ahayd. Dawladda Ingiriisku waxay qoondaysatay oo degtay dhulkii markii
          dambe loo bixiyey Soomaalilaan. Dano dhaqaale, qaar istiraatiijiyadeed
          iyo kuwo diineedba way lahaayeen gumaystayaasha reer-Galbeed. Haddaba
          Sayidku wuxuu noqday qofkii ugu horreeyey ee dagaal abaabulan ka bilaaba
          dhulkii Ingiriisku gumaysan jiray. Hase ahaatee waxa dhiciseeyey
          halgankiisii gumaystayaashii saddex-geesoodka ahaa: Ingiriis, Talyaani
          iyo Xabashi, hoggaamiye dhaqameedyo gacan-saar la lahaa gumaystaha iyo
          culimo gacan-saar la yeeshay gumaystaha iyo dabadhilifka gumaystaha.
          Culimadu xagga diinta ayey ka wareemeen oo waxay dadkii ka dhaadhiciyeen
          in aanu ninkani diin sax ah haysan ee uu lunsan yahay. Hoggaamiyeyaashii
          qabiilkuna waxay dadkii uga dhigeen nin qabaa’ilkooda dabargoynaya oo
          aan u jeedin la dagaallan gaalo. Marka ay dadka ku carinayeen
          goldaloolooyinka Sayidka iyo Daraawiishta, marna ma aanay ka hadlahayn
          sidii gumaystaha la isaga kicin lahaa iyo waajibnimada arrintaas. Marka
          la xasuusiyo xumaanta gumaystaha, waxay xujadoodu ahayd, “Kuwani waa
          cadow gaalo ah oo xumaantoodu way iska caddahay, laakiin xikmad ayaa loo
          baahan yahay.” Sayidku dhinaciisa wuxuu olole ugu jiray inuu helo
          taageerada bulshada. Wuxuu si walba ugu dadaalay kasbashada culimada iyo
          odayaal dhaqameedka beelaha. Wuxuu qabay fikir ah in ay waajib diineed
          tahay la-dagaallanka gumaystayaasha. Ciddii caawisa gumaystaha ama
          safkooda gashana wuxuu u qabay gaalo diinta ka riddowda oo dhiiggooda
          iyo maalkooduba bannaan yahay. Markii uu ka quustay dadkii hormoodka
          ahaa ee gumaystaha kala saftay, waxa uu ku bilaabay dagaal rogaal-celis
          ah oo uu xumaantooda kaga digayo. Haddaba halkan waxa aynu kusoo
          qaadanaynaa dhawr gabay oo muujinaya mawaaqiftii Sayidka iyo mabda’ii
          halgankiisa. Nin aqdaamo Faranji ah (Masafo) Sayid Maxamed Cabdille
          Xasan Mar wax laga waydiiyey Sayid Maxamed dadkan gumaystaha ka raacay
          ee haddana sheeganaya Soomaalinimo iyo Islaamnimo, ayuu masafadan
          tiriyey. Wuxuu sheegay in kuwaas ashahaadadoodu been tahay oo aanay sax
          ahayn in Islaamnimo lagula dhaqmo. Wuxuu yidhi: Nin aqdaamo5 Ferenjiya,
          Maantiyo abuurriin Ama aaladda u sida, ama awrtaba u rara Ama adhigaba u
          qala, ama laba ugaadhsada Ama uba ilaala ah, ama uurka kala jira
          Ashahaado beeniyo, Islaamnimo ha lagu dhaqo Ilaahayna nama odhan, Anna
          ma oggolaan karo! 5 Aqdaamo: Khaadin, adeege. Wallee Saamax Baan Jirin
          (Gabay) Mar kale waxa uu Sayid Maxamed Cabdille Xasan caddeeyey mawqifka
          diintu ka qabto dadka la safka noqda gumaysteyaal gaalo ah oo mullatari
          ahaan ku jooga dhul Islaameed. Caamada waxa jaho-wareer ku riday waagaas
          culimadii diinta oo warka Sayidka ku sheegayey mid aan waxba ka jirin
          iyo in aanay iyaga wax colaad ahiba kala dhaxaynin gaalada. Markaas ayuu
          mariyey gabay dheer oo aan kasoo qaatay intan yar ee uu ku leeyahay:
          Niman baa shareecada siroo, gaalka saacidaye Oo shalay safkii nagaga
          baxay, saymihii dhacaye Oo Saarashada Faranjigiyo, saajinka u xilane
          Awgii6 Siyaarada lahaa, selel hadduu qaaday Oo ay sahwiday culimadii,
          saxal-mariikhowday7 Saxariirka aakhiro hadday sax u ogaan wayday Saqiir
          iyo kabiir waxa la geyn, Saqara naareede Soon iyo salaad iyo sekada,
          sadaqaddii iidda Sawaab kama helaayaan waxay, camal samaysteene Saasna
          waxa uugu wacan kufriga, Saab8 la leeyahaye Saaxiibkaa wuxuu kugu furaa,
          soohdintuu dego e Iyaga oon ka saahidin wallee, saamax baan jirine9 Aw:
          Ninka diinta wax ka barta ee bulshada ugu adeega intaas uu diinta ka
          yaqaan. Saxal-mariikhow: Saab: Erey asalkiisu Ingiriisi yahay oo
          Soomaali loogu dhawaaqay “sahib” oo la macno ah sayid ama mudane.
          Hoga-Tusaalayntii Bulsho ee Sayidka Sayid Maxamed Cabdillaahi Xasan
          muddadii dheerayd ee uu dagaallamayey wuxuu la kulmay caqabado fara
          badan oo aakhirkii u nugleeyey warmihii gumaystaha. Laakiin isagu kama
          daalin in uu mar walba dadka ugu baaqo inay safka cadowga ka soo baxaan
          oo jihaadka la xoojiyaan isaga. Maansadan masafada ah wuxuu ku
          tusaalaynayaa dadkii Soomaaliyeed ee gumaystaha ku hoos jiray oo uu u
          qaybiyey: 1. Qabiilooyin uu sheegay in aanu jeclayn inuu dhib gaadho oo
          uu mid walba abaal gaar ahaaneed oo uu ku ammaanayo ku xusay 2. Dad
          caasi ah oo uu ula jeedo askartii iyo shaqaalihii caamada ahaa ee
          gumaysiga u adeegayey 3. Culimo xumaatay oo halkii ay umadda ku
          hoggaamin lahaayeen diinta, ayagii daba-fadhiistay rag dabadhilif u ah
          gumaystaha 4. Iyo dad maato ah – dumar iyo carruur – oo ay kuwaasi
          khaldeen. Mawqifka Sayidka waxa ka muuqata in uu aaminsanaa in ciddii la
          saf noqota gaalo la dagaallamaysa Muslimiin, ay ayaguna gaaloobayaan,
          xitaa haddii aanay ayagu afkooda ka qiranin taas. Xitaa haddii ay
          salaaddii tukanayaan, oo soomayaan oo sekadii bixinayaan. Taasi waa
          mad-habkii salafka sida ku cad kutubaha qadiimka ah. Laakiin tan iyo
          waagii Tataarku qabsaday caalamka Islaamka, iyo markii dambe ee
          gumaystuhu yimid waxa la arkay Muslimiin culimo iyo caammaba leh oo aan
          arrintaas gaalnimo u arkayn. Qolo walba wuu hoga-tusaalaynayaa. Marka
          hore wuxuu ku halqabsanayaa Xaaji Suudi Shabeelle10 oo ahaa afhayeenkii
          Sayidka, kana mid ahaa aasaasayaashii Daraawiishta ee khusuusiga ahaa.
          Waxaad mooddaa inuu Sayidku ka waaninayo Xaaji Suudi dagaal lagu qaado
          beelaha Soomaaliyeed qaarkood. Wuxuu yidhi Sayid Maxamed: Waar Suudoow
          dagaalkaba, anigu dooni maayee Dunjigiisa iidoor, duudsi baan ka yeeloo
          Dibindaabyo Habaryoonis, dacwi iima qabanoo Dagaal Sugulle Caynaashe11,
          durqunkii ka dhaartoo Danabbada Ammaan12 dhalay, daawaa naga dhaxaysoo
          Suudi Shabeelle: Waa Darwiish kamid ahaa afraaddii aasaastay
          Daraawiishta. Wuxuu ahaa afhayeenka Daraawiishta ilaa isaga oo ku loogan
          faltan jihaad ay Ingiriisku dagaal ku dileen sanadkii 1920. SUGULLE
          Caynaashe: Waa qolo ka tirsan Habaryoonis oo ah qabiilka suldaamada
          beeshaas asalka u lahaa. AMMAAN: Waa Suldaan Xirsi Amma Suldaan Diiriye
          Sugulle oo ahaa hoggaamiye Saldanada Habaryoonis kamid ahaa oo aad u
          xoog badnaa wakhtigiisii. Waa ninkii lagu tilmaamay gabaygii Ismaaciil
          Mire ‘Kibirka’ markii uu lahaa, “Kaysaha adduun Ina Ammaan koos dhan buu
          helaye, kolna kii asraa’ilay ma hadin kama yaabayne, Ragow kibirka waa
          lagu kufaa kaa ha la ogaado.” Laakiin wakhtigan Sayidku noolaa waxa
          joogay faracii Xirsi Ammaan. Dabar hadduu ka baylaho, dubkaa ii xanuunoo
          Dembi igama raacoo, daacad weeye saasoo Darwiishkii Suldaan Nuur13,
          duudooduu ka beermee Ciidagale ma daaroo, an danqaabi maayoo Duubigay
          callaameen Diiriyaannu14 xididnoo Markii uunku dabagalay, waa kii doc
          uga leexdoo Wax kastoo loogu dawgalay, waataan la daynoo Dayax weerar
          jeer hore, rag baa igu dukhuulee15 SULDAAN NUUR: Waa Suldaan Nuur Axmed
          Suldaan Ammaan Suldaan Diiriye, waa suldaankii beesha Habaryoonis ee
          waagii Sayidku soo baxay. Wuxuu kamid noqday dadkii ugu horreeyey ee
          Daraawiishta wax ka dhisay, kana tirsanaa ilaa uu ka dhintay. Waxaa lagu
          tilmaamaa suldaankii ugu horreeyey ee taageeray fikirkii gumaysi-diidka
          ahaa ee Sayid Maxamed iyo weliba suldaanka kali ah ee Soomaaliyeed ee
          halgankii Daraawiishta kamid noqday. DIIRIYE: Waa Suldaan Diiriye
          Suldaan Xasan Suldaan Faarax Suldaan Guuleed oo ahaa suldaankii
          Ciidagale. Wuxuu suldaan ahaa 104 sano. Wuxuu kamid ahaa salaadiintii uu
          Sayidku ugu baaqay inay ka dhiidhiyaan dadka la gaalaysiinayo oo ay
          halgankiisa ku taageeraan. Waxanu ku sigtay inuu ku biiro Sayidka haddii
          aanu Ingiriisku sirtaa heli lahayn. DAYAX-WEERAR: Waa geelii ugu
          horreeyey ee ay dhacaan ciidamadii Daraawiishta. Wuxuu ahaa geel ka
          badan 2000 oo halaad. Waxa laga dhacay beesha Suldaan Diiriye.
          Ficilladii ka dhacayey ciidamadii Daraawiishta sida in xoolo islaameed
          la dhaco ama beelo lagu duulo iskuma ay raacsanayn Daraawiishta
          lafteedu. Taas waxaad ka garan kartaa isla maansadan uu Sayidku kaga
          cudur-daaranayo dhicistii Dayax-weerar. Waxa kale oo kuu caddaynaya
          geerarka uu isla geelaa ka tiriyey Shariif Cabdulle Shariif Cumar oo
          ahaa nin shariif ah oo ka tirsanaa Daraawiishta. Wuxuu yidhi: Col
          Ashraafi wacaysiyo Caalin reero dhacaaya Cilmi geel lagu qaado Sayidkii
          Calmanaayow Cimri yuu ku simaayoo Cidhibteeda ogaada? Dadka Nuux
          Ismaaciil16, dudmo igama haysoo Reer Yoonis17 dayr hore, waa tuu diiday
          gaalkoo Diigaanyo xoolo ah, waa tii laga dareershoo Deyn iyo dulsaar
          badan, waa tii laga duduucee Markii Sayidku caddeeyey in aanu duullaan
          ku ahayn beelahaas uu xusay oo ahaa kuwii ku hoos noolaa gumaysigii
          Ingiriis, isla markaana uu caddeeyey sida uu beel walba ugu hayo wanaag
          hore, ayuu ku jeestay NUUX ISMAACIIL: Waa qolo ku abtirsata beesha Sacad
          Muuse ee Habar-Awal. Waxay u kala baxaan: Yoonis Nuux, Axmed Nuux iyo
          Cali Nuux. YOONIS: Waa Yoonis Nuux Ismaaciil oo ku aroora Sacad Muuse,
          Habar-Awal. Darwiishkii ruug caddaaga ahaa ee Xaaji Suudi Shabeelle.
          Waxa uu Xaajiga hoga-tusaalaynayaa sida uu dagaalku u xun yahay ee
          dhibaato looga dheefayo. Halkaas waxa uu ku muujinayaa inay dagaalka
          dantu ku qasbayso ee aanu iskii u jeclayn. Wuxuu yidhi isaga oo sii wata
          hadalkiisa: Awgey danafka baas daa, dirdiro ma fiicnee Nin duqaan ku
          moodaye, daa’imo miyaad tahay? Dacwigaan bannaanayn, maxaad uga dan
          leedahay? Ina Shixiri18 baa dilay, danyadiyo islaaxoo Ragguu dahabka
          dhaafsaday, cadhaa wada digsiisoo Door buu is moodaye, waase dooro
          weynee Ma ku dayatay waadigan, wax duqlaalinaayee Maxaad uga dan
          leedahay, duullaanka aad humi. INA SHIXIRI: Sheekh Cabdillaahi Shixiri
          wuxuu kamid ahaa aasaasayaashii Daraawiishta, isla markaana ahaa
          xidhiidhiyihii arrimaha debedda ee Daraawiishta ilaa ay is-khilaafeen
          Sayid Maxamed oo uu ka goostay. Sababta uu uga baxay Daraawiishta waxaa
          lagu sheegay ilaa saddex sharrax oo kala duwan oo kala ah: 1. Khilaaf
          shakhsi ah oo dhex maray isaga iyo Sayidka 2. Sheekhii Saalixiyada ee
          Maka oo fatwo diidmo ah kasoo saaray Sayidka 3. Iyo in Ingiriisku
          laaluushay sida ka muuqata masafadan. Alle ayaase xaqiiqda og. Dawo
          lagama helayoo, durbaa lagu halaagmiye Ninna duuli maayoo, cirka uma
          dafaayee Waxa dunida joogaba, dukhaan laguma ridayee Degmo haatan baan,
          duug laga arkaynoo Reero duunyo haystaa, caydho dulugle noqonoo
          Dagaaggaa wuxuu tegi, dekeddii Cadmeedoo Wiilal Deeb marsaday buu,
          waraabuhu duddubinoo Meyd dogob la moodaa, dugsiyada wadhnaanoo Wax la
          dooxo mooyee, dar kalaan jiraynoo Fardaa dininigtoodaa, dooy looga
          qixiyoo Dooyadaa waxay tegi, Adari daafaheedoo Wixii deeble geelaba,
          duhur baa la qabanoo Makhribkaa hadduu dumo, dalaad lagu arrumiyoo
          Iyadoo daruur u eg, ama daad masaalkiya Markii waagu daalaco, derbi waa
          la kicinoo Senge duubi weyn baa, hadba dooc ka geliyoo, Daliilkii Ilaah
          iyo, dikraa lagu kaxaynoo Dugul maraqa luli, dabadaa loogu xidhiyoo
          Debec lama uleeyee daaqsin bay u soconoo Kuwii Deero foofsaday,
          dugaaggaa la siiyoo Daabbaddiyo hubkoodii, dorraataa la helayoo
          Dayayadii horreetaa, rasaas lagu digsiiyoo Dawanka iyo sowdkaa,
          diilalyada ka kicinoo Inay soo digiigixi, dibey lagama yaaboo Ninkii
          Days ahaabaa, boqol loo dawariyoo Waar Daarood19 libtuu helay, dayib
          iima aha oo DAAROOD: Waa qabiil macruuf ah oo ka tirsan qabiilooyinka ay
          ka kooban tahay Soomaalidu. Waxaa la sheegaa in odayga Daarood Ismaaciil
          ku abtirsado jufadii Nebi Muxammed – naxariis iyo nabadgalyo Alle
          korkiisa ha yeelee – ee reer Banii-Haashim. Haddii arrinkaas la
          xaqiiqsado, waxay xubnaha qabiilkaasi noqonayaan Aalu-Beytkii Nebiga.
          Anigoo dariiqo ah, asagay dulmiyayoo Raggii daahirka ahaa, isagaa
          dulleeyoo Nasaarada direyska leh, asagaygu dirayoo Markaan diirtay
          Ferenjiga, ayagey duleedshoo Maandhow kuu duceeyaye, dabuubtayda maqaloo
          Ma duuloow wixii lumay, maanta haw damiin noqon. Markii Sayidku
          hoga-tusaaleeyey sida aanu dagaalka u jeclayn una fahansan yahay
          xumaantiisa, ayuu guda galay waano iyo wax-sheeg ku socda bulshada
          qaybaheeda kala duwan. Wuxuu ugu horraysiiyey dadka caasiga ah ee aan
          dhinaca cibaadada u jajabnayn ee nolosha adduunyo uun ka fekera. Wuxuu
          si gaar ah ugu danleeyahay kuwa gumaystaha u adeega sida askarta iyo
          adeegayaasha kale. Wuxuu yidhi isaga oo sii wata masafadiisii: Afartaa
          daleeyaye, ma daabacay sidaydii Ma daleeyey maansada, damiin baan
          aqoonine Hadal diirsimaad gala, duri waan u odhan jiray Doodna waxaan u
          leeyahay, kuwii diinta caasiyey Waar haddii la kala diday, sida deero
          iyo cawl Rabbi nama dufeeyee, Cawar maxawla deristeen? Eygii doofisha
          lahaa daaha maxawgu rogateen? Dumarkii idiin dhaxay dala’20 maxawga
          yeesheen? Doofaarkaad qalaysaan, sow kama diqootaan? Dulligiyo
          cadaabkii, maxaa kiin isugu daray? Durriyaddii Ibleys iyo maxaa daaduf
          idin qoray? Dariiqii Rasuulkiyo, dawga maxawga baydheen? Xaqa aan
          daboolnayn maxaa idinka soo deday? War sow darajo aakhiro, Rabbi kama
          damcaysaan? Xuuralcaynta diibka leh, waar maxaw dalaaqdeen? Durdurkii
          Fardowsana, dacni maxawga yeesheen? Dibjiryadiyo guuraha dafdaf maad u
          roortaan? Dacas lalama jiifee, khayrka maw dadaashaan? Dala’: Wax iska
          dayacan, lunsan Waar hoy deeqda Eebbiyo, janno maad ku dirirtaan?
          Dakharkiyo dubaaq dacar haddow malayseen Dumbuq ninkii aan lagu dilin,
          dan la’aanba waw dhiman Inkastaad dadaashaan, ma naf baa damcaysaan?
          Haddaan dunidu waarayn, miyaa daa’imaysaan? Duqyaankii Fircoon iyo,
          aaway daarihii Caad? Qaaruun dad iyo maal, damug baa la siiyoo
          Tacaddiguu Samuud falay, fa damdama ku noqoyoo Waxa loogu dawgalay, Daaq
          iyo Gureyoo Nebi Nuux kuwii duray, duufaan baa la tegayoo Doonniduu
          samaystiyo, dooshi buu ka korayoo Docogaysigii Luud, doogtiisii la
          aragyoo Nimankii darribi jiray, Rabbi waw darraadoo Iyagoon digniin
          qabin, malaa’ig buu u dirayoo Dambasyaallo culus baa dusha lagaga
          ridayoo Nin kastoo digniin qaba, mar uun baa la dagiyoo Dooxanaha mawdka
          ah, diric kama geleysaan Haddaan been dabaad ahay, aaway dawladdii Iram?
          Aaway doorarkiinnii, dal-la-helayda qabi jiray? Waano iyo wax-sheegga
          kor ku xusan ee ku wajahan dadka caasiga ah kadib, waxaa uu Sayid
          Maxamed u jeestay dhinaca culimadii waagaas oo halkii ay kala diriri
          lahaayeen gumaystayaasha u tafo-xaytay inay xagal-daaciyaan kuwii isu
          xilqaamay hawshaas. Culimada waxa dushooda saaran ammaano weyn oo xagga
          diinta ah. Waa inay xaqa caddeeyaan kuna dhaqmaan. Laakiin haddii ay
          xaqii ku dhaqmi waayaan, caddaynna waayaan, waxay noqonayaan sidii kuwii
          Alle ku tilmaamay dameero kutub xambaarsan. Fiiri suuratu-Jumuca. Haddii
          ay diinta sheegisteeda adduun dhaafsadaanna, waxay noqonayaan sidii
          ninkiii Alle ku metaalay ey haraaryoonaya. Fiiri suuratu-Acraaf. Haddaba
          Sayidku culimada wuu canaananayaa, wuu la doodayaa, wuu tilmaamayaa, wuu
          u digayaa, waanu waaninayaa, wuxuuna waydiinaya sababta ay nin lumay oo
          dabadhilif ah ugu dabo-fayleen ee ay ayaguba u noqon waayeen kuwo aayaha
          dalkooda u taliya oo aan cidna u dabo-fadhiisan. Wuxuu yidhi: Afartaa
          daleeyaye, ma daabacay sidaydii Ma daleeyey maansada, damiin baan
          aqoonine Hadal diirsimaad gala, duri waan u odhan jiray Doodna waxaan u
          leeyahay, culimada dafaarka ah War an idinma doocine, idinkaygu diimayee
          Dalkaad iibiseen baa, dacarta igu kiciyayee Shan haloo idiin daran,
          dannigiin ka fiirsada Mar waa inaad dayoowdeen, diirad haddaydun
          qabateen Dadka aydun raacdeen, isna waydin diga gubi Dillaalkii la
          siiyana, dunna kama helaysaan Ninkii idin darraabana, ajri iyo ducuu
          heli Dibna deeqda Eebbahay, dibno saari maysaan Diin nimaan lahaynini,
          dameer caynsan weeyee War maxaa dufulayahow, cadawga ugu daranteen?
          Wanka doosha wayn iyo, ma dagadaad21 u xilateen? Qandiga22 mayska
          duubtaan, dawarsigu ma fiicnee Aw-yaaloow ma diiddeen, jahaad maw
          dareertaan? Warma danana iyo seef, degta maad ku qaaddaan? Darmaan haad
          la qooqdiyo, Doolaab maad u fuushaan? Wiyilka diir ka qaadka ah bidixda
          mawgu dadabtaan Doobiga-xamaalka ah dakarka maad ka goysaan? Daacufleyda
          madida ah degdeg maw xabbaadhaan? Idinkaa dalkaba lehee, dawlad maad u
          noqotaan Illeen doqni calaf maleh, dubaax maxaa ka baylahay? Afartaa
          daleeyaye, ma daabacay sidaydii Dago: Seko, sadaqad Qandi: Kolay,
          sallad. Waa tii la yidhi, “Wadaad qiil uu ku bannaysto iyo qandi uu ku
          rito midna ma waayo.” Ma daleeyey maansada, damiin baan aqoonine Hadal
          diirsimaad gala, duri waan u odhan jiray Doodna waxaan u leeyahay, da’
          kastaba ha noqotee Kuwii diinta qariyow, idinkays dilaayoo Nin dalkiisii
          iibsaday, dulli buu ku waariye Ninkii gaalka dabagala darxumow dambaynoo
          Naftu hadday ka duushana, dalku waysu diidiye Inuu haadku diirdiiri, waa
          sida daruurtoo Dubaaxdiisa feedhaha, dab baa lagaga shidiyoo Hadduu
          waayo darib cuno, waa laga dambeeyaa Ninkiise dawga dhaafaya, dawo looma
          helayee Digtoonaada weligiin, dunidu waari maysee. Ugu dambayntii wuxuu
          Sayidku la talinayaa dadka caamada ah, dumarka iyo carruurta. Wuxuu
          xasuusinayaa in dadkii hoggaamin lahaa ay lumeen oo meel xun ku
          hagayaan, inay iskaga hadhaan oo aanay baadinimadaas ku raacin ayuu ku
          guubaabinayaa. Wuxuu yidhi: Doodna waxaan u leeyahay, dumarkiyo
          caruurtoo Dadkii idinka weynaa, hadday idin dulleeyeen Dambi kama ay
          yaabine, cuntay idinka doorteen Duunyaa la dhaafsaday, dugsigaad
          galeeyseen Dameerkuna ma yeeleen, halkay talo ku daysteen Dab intay
          shideen bay, dalaq idinku siiyeen Doox intay qodeen bay, ciid idinku
          daadsheen Nin idiin damqanayaa, idinkama dambeeyoo Haddaydaan
          digtoonaan, daad bay idin qaadiye Duleeddada kufaartaa, dacas idinku
          laynoo Naf dalkaaga doonaysaa, firaash looma daadshee Dabkan aan
          shidaayaa, daawadiina weeyee Dariiqii Rasuulkiyo, dawga haka baydhina.
          DARDAARANKII SAYIDKA (GABAY) Halgankii Sayid Maxamed Cabdille Xasan
          wuxuu ku dhammaaday in loo xoog sheegtay. Cadowgii wuxuu ku guulaystay
          in uu kala dhexgalo Darawaashtii iyo bulshadii Soomaaliyeed. Ayagii ayaa
          cadow isu noqday. Culimada badankoodii waxay noqdeen kuwo soo saara
          fatwooyin lagu wiiqayo awoodda iyo ujeeddada Daraawiishta isla markaana
          xoojin iyo taageero dadban u ahayd gumaysigii xaaraanta ahaa. Dagaal 20
          sano socday ka bacdi waxaa Sayidka jabiyey dayaarado lagu duqeeyey oo
          ahaa duqayntii cirka ee ugu horraysay ee ka dhacda Afrika23. Gulufkaas
          Sayidka lagu jabiyey waxaa gacan weyn ka geystay ciidamo Soomaaliyeed oo
          adeegayaal gumayste ahaa, dhinacna ka beelaysnaa. Soomaali badan ayaa
          laad ugu sii dartay dilkii Ingiriiska, waa la bililiqaystay, digasho iyo
          farxadna waa laga dabageeyey. Daabaca ninkii kugu dhuftee, daabku kuu
          celiyey Iyo kii duleedshaay ku yidhi, wax isma doorshaane Sheegashada ah
          in dayaaradihii ugu horreeyey ee meel Afrika ah lagu duqeeyey ka dheceen
          dhulka Soomaalida, wax baa ka jira. Waxaa ka horraysay duqayntii
          dayaarado loo adeegsado ee ugu horraysay oo Talyaanigu ku weeraray
          ciidamadii Cismaaniyiinta ee ku sugnaa Liibiya oo dhacday 1911.
          Tusaaleyaal yaryar haddaan ka soo qaato digashadaas, waxaa kamid ahaa
          gabaygii Cali-Dhuux Aadan ee ahaa: Waa lagu digtaa ruux hadduu kuu
          darraan jiraye Bal dayaay wadaadkii wakaa sii dabayshadaye. Waxa kaloo
          jiray nin la odhan jiray Ammaan Faarax oo Ogaadeen ahaa oo ku
          damaashaaday: Waa tii Bah-Geri looga baxay beled Islaameede Waa tay
          belaayo ha gashee belel ka oogeene Waa tay ka boodeen sharciga
          baaniyaaladuye Bagoy baga’e maantaba ka dhimey Maxamad beentiiye Ka
          biskooney beladii Taleex iyo basaaskiiye – Ammaan Faarax Laakiin dhinaca
          kale waxaa jiray dad indheer garad ah oo jirtoo ay kasoo horjeedeen
          Sayidka iyo Daraawiishta, haddana aan ku farxin sidii loo galay. Salaan
          Carrabay24 ayaa kamid ahaa dadkii laga filayey in uu ku digto, lagana
          codsaday arrinkaas laakiin ku jawaabay hadal dadnimo ka muuqato. Wuxuu
          yidhi: Daaroodka jabay waa Isaaq, dadab ku xeerrayde Hadday aqalka
          daahyadu go’aan, daakhilkaa xigiye Maxaan kaga digtaa ruux la diley, saw
          ma dabajoogo! Gabaygan waxaa kale oo lagu sheegay inuu tiriyey Axmed
          Aadan Dubbe “Gabay-Xoog” oo ahaa wadaad indheer-garad ah oo xidhiidh
          sokeeye ka dhaxeeyey Daraawiishta. Markii Sayidku jabay ee uu Iimay
          gaadhay, wuxuu tiriyey gabay dardaaran ah oo uu kaga hadlayo mawqifkii
          uu ku dagaallamayey, dhibtii ka qabsatay iyo waxa ay gumaystaha ka mudan
          doonaan dadkii la fahmi waayey ujeeddadii halgankiisa. Gabaygan oo ah
          mid dheer waxaan kasoo qaadanayaa inta ugu mac ee halkan ku habboon,
          waxaana dhici karta in ay qaybo badani ka maqan yihiin gabayga. Wuxuu
          yidhi: Dubbayaal wixii nagu dhacee, nalagu daaduunshay Annagu diidi
          maynoo mar baa, Daayin noo qoraye Ninkii dunida loo deynayaa, haygu
          diirsado e Mar haddaan cid laga daynahayn, mowdka damaqiisa Ninka haatan
          soo diganhayow, dan iyo xeeshaada Dangaraaradii nagu dhacdiyo, webi
          dabbaashiisa Inkastoo daleel nala dhigaan, doocna nagu cayman
          Duuflaalladii naga hadhow, dan iyo xeeshiinna Dagaalkii Nasaarada anaa,
          daalib ku ahaaye Dalka ma lihid anigaa ku idhi doora weynaha e Daliilkii
          Rasuulkii anaa, doonaayoo helaye Anaa diiday maantuu lahaa deeqdan iga
          hooye Diinkayga anigaan ku gadan dabaqii naareede Anaan labada daarood
          tan hore darajo moodayne Markay duusho gaaladu anaan daabbadow rarine
          Goortay dareeraan anaan diiraddow qabane Anigaan dariiqiyo waddada dawga
          sii marine Anigaan dillaalkiyo ardiga duubigaw xidhane Doofaarka eyga ah
          anaan, daarihiis galine Sida doxorka Iidoor anaan, duud-xammaal noqone
          Daarood Ismaaciil ma oga, dawga loo qodaye Waa niman daboolmoo qalbiga,
          daabac kaga yaalle Waa wixii durbaan tumay markaan dawga sii maraye Waa
          wixii dabaaldegay anoo, gaal isoo dilaye Xadhka-heer u daadsanee
          haddana, ciidda lagu duugay Markaan dunida dhaafaa wallee, lagu
          dabaayaaye Dadoow maqal dabuubtaan ku odhan ama dan haw yeelan: Dawo
          lagama helo gaal haddaad, daawo dhigataane Dabin buu idiin qoolayaa,
          waydin dagayaaye Dirhamkuu idiin quba-hayaad, dib u go’aysaane Marka
          hore dabkuu idinka dhigi, dumar sidiisiiye Marka xiga dushuu idinka
          rari, sida dameeraaye Marka xiga dalkuu idinku odhan, duunyo dhaafsada e
          Marka xigana daabaqad ayuu, idin dareensiine Maxaad igaga digataan
          berruu siin25 lasoo degiye Siin: Waa qalabka war-isgaadhsiinta ama war
          lalinta qaarkood. Muxuu Rabay Sayidku? Sayidku wuxuu rabay inay
          Soomaalidu ka xorowdo gumaystaha iyo inay helaan dawlad Islaam ah. Wuxuu
          qabay in hadafkaas lagu gaadho jihaad oo amma la shahiido oo sidaa Alle
          jannadiisa lagu rajeeyo ama la guulaysto oo dawlad gob ah la helo.
          Gabayadiisa qaar badan oo kamid ah ayaa arrinkaas muujinaya. Waxaanan
          kaa xasuusin karaa afarreydan. Wuxuu yidhi: Haddaan waayey calan lay
          nashiro26, tan iyo Nayroobi27 Miyaan waayey naamuus janniyo, daalac iyo
          naasil? Haddaan waayey Ciidoo28 Naqliyo inan Nugaal daaqo Miyaan waayey
          neefaan xarbada, naallo ugu fuulo Haddaan waayey ruux iga naxoo, ii
          nasabad sheegta Miyaan waayey naxariis Alliyo, Nebiga jaahiisa? Nashiro:
          Waa erey af-Carabi ah oo macnihiisu yahay fidin, wadhid, kala-bixin.
          Nayroobi: Waa caasimadda xilligan ee dalka Keenya. Waxaa la aasaasay
          waagii isticmaarka, waxaana ugu badnaa dadkii lagu aasaasay Soomaali
          ciidan u ahayd Ingiriiska. Ciid: Mar waa ciidda oo dhulka ayaa loola
          jeedaa, marna waa deegaan gaar ah oo Hawd ka tirsan. Aragtida aan kor
          kusoo qeexay waxa dhici karta in aanay ila qabin dad badan oo xilligan
          nooli. Sidoo kale waxaa xaqiiqo ah in xitaa markii uu noolaa la isku
          maandhaafsanaa oo Soomaalida badankeedu kaba raaceen gumaysteyaashii.
          Laakiin si kasta oo dadkii la noolaa u diiddanaayeen ama uga soo
          horjeedeen, haddana waxay yaqiinsanaayeen inuu ahaa: – Nin wadaad ah oo
          caalim ah oo xalaasha iyo xaaraantu u kala soocan yihiin. – Nin la
          dagaallamayey gaalo duullaan ah oo gumaysi iyo gaalaysiinba wadday. Taas
          waxaa u daliil ah, in markii uu jabay iyo ilaa xorriyaddii laga helayey
          uu noqday halqabsiga dhammaan Soomaalidii gobannimada u halgamaysay.
          Faarax Cismaan Kowte wuxuu kasoo jeeday beelihii sida cad uga saftay
          Daraawiishta, haddana markii ay Daraawiishtu jabtay, waxaa uu qiray inay
          ahaayeen dad xaq ku taagnaa waxaanu yidhi: Manaamada Darwiishkii hadduu,
          diinta marinaayay Muslinnimada gaariyo ninkii, muuminnimo sheegtay
          Mansakheeda boolida ninkii, noo masala qaadey Makhrib dumey sidii looga
          dhigey, maqalney eelkiiye. – Abwaan Faarax Cismaan Kowte Waxaa iyaduna
          xasuus mudan maansadii uu tiriyey Axmed Ismaaciil Diiriye (Qaasim)
          markii xorriyadda loo dabbaaldegayey 1960kii, maansadaas oo ay ka
          muuqato qiraal ah inuu Sayidku ahaa xaq u-dirir. Wuxuu yidhi Qaasim:
          Allow yaa Darwiishkii farriin debecsan gaadhsiiya Allow yaa dadkaagii
          yidhaa dawladnimo qaaday Allow yaa dabbaaldegiyo farax kala dul geeraara
          Fardaha yaa dirkii dhooddi meer doona faracdiisa Allow yaa darmaan
          farataqaan duqa u kooreeya Allow yaa duleeddada Taleex uga dammaashaada
          Dhaaxuu ku daakiray xaqoo naga dahsoonaaye Ha daawado dadkow hiiliyiyoo
          doogga soob baxaye Allow yaa dalluuntiyo qabriga dib uga soo saara In
          dariiqadi nooshahooy dunida soo gaadhey Oo uu dabkuu shiday rag kale
          dogobbo sii saaray Allow yaa af lama daaliyee daacad ugu sheega! Haddii
          ay kuwaasi yihiin qiraallo cadcad oo ah inuu gobonnimo-doon u-dirir
          ahaa, waxaa iyaguna jira gabayo badan oo qiray in Sayidku ahaa caalin ay
          u kala soocnaayeen xaqa iyo baadilku. Waxaan tusaale usoo qaadanayaa
          saddex nin oo geelqaadyo ahaa oo la moodo inay qabeen in geela
          dhicistiisu xalaal tahay, ama ugu yaraan markii la waaniyey ayey isku
          difaaceen in aanay xaaraan ahayn geela dhicistiisu. Arrinkaas waxay u
          daliishadeen in Sayidku geela dhici jiray isaga oo ahaa nin aan laga
          filayn inuu wax xaaraan ah sameeyo. Raggaa mid ahaani waa Cali Dhuux oo
          Sayidka wakhtigiisii noolaa, mucaaridna ku ahaa. Midna waa Cabdi-Gahayr
          oo laga yaabo inuu soo gaadhay Sayidka oo xitaa ku gabyey inuu joogay
          goobtii Jidbaale29, ninka kalena waa Faarax Laanjeer oo isagu waxoogaa
          ka dambeeyey xorriyaddiina in badan kasoo gaadhay. Bal u fiirso:
          Jidbaale: Waa goob magaceed, goobtaas oo uu ka dhacay dagaal dhex maray
          Daraawiish oo dhinac ah iyo Ingiriis iyo qabaa’ishii xulafada la ahaa oo
          dhinac ah. Jab weyn ayaa kasoo gaadhay Daraawiishta, waxaana laga
          dheehan karaa gabayadii Sayidka sidii uu uga samri waayey raggii
          meeshaas lagaga laayey. Haddaba tixda Cabdi-Gahayr ku xusay inuu joogay
          goobtaasi, waxay leedahay sidan: Weligeyba meel lagu jabaan, jiqilla
          weynaaye Dagaalkii Jidbaaleba ninkaa, joogay baan ahaye Ilaahay i
          jecelaa muxuu, jirey arwaaxaygu Sayidkii wadaad oo dhan xidhay, weris
          xalaaleeye Xaaraan hadduu yahay maqdaca, Xila ma qaadeene Xoolaha
          kaleetiyo isagu, waaba kala xeere Nin kastoo xadreeyaaba wuu, u
          xusul-duubaaye Haddaan xaajiyadu weerareyn, xer uma duuleene30 – Cali
          Dhuux Sonkor uga macaan reerkayaga, soofla xoogsadaye Waxba ay sasabin
          awgayoow, sidigi waa aade Sayidkuba naruuree haddaad, sadar taqaanniine
          Haddaanad seeddigay aabbo noqon, saxar ma qaaddeene Sii soco wadaadyahow
          intaan, sumuc ku naafaynin. – Cabdi-Gahayr Xasan iyo Xuseen baa ogaa
          xeer u leeyahaye Xulafooyinkii horeba way, kala xabbaadheene Xinkii
          Dheeha lagu gawracaan, xiisaddii hadhine Seyidkii Xadeed iyo ku furay
          xarun Daraawiishta Xer: Waa culimo gaar ugu baxday barashada iyo baridda
          diinta. Halkan waxa loola jeedaa beesha Leelkase oo magacaas lagu
          naanayso maadaama ay ahaan jireen dad culimo u badan. Cali-Dhuux ayaa
          geel kasoo dhacay beeshaas, markii arrinkaas lagu canaantay ee laga
          wacdiyeyna wuxuu isku difaacay gabaygaas. Waxaa ka muuqata gabayga in
          Cali-Dhuux yaqiinsanaa sheekhnimada Sayid Maxamed laakiin wuxuu ku
          diiddanaa wax kale. Ismaaciil Mire waa tuu ku lahaa Cali-Dhuux: Markii
          aan Daraawiish jirneed nagu dabraynaysay Nama duufsan Shiikh Maxamedkii
          duubka noo xidhaye Annagaaba diintiyo sharciga daalib ku ahayne.
          Cabdi-Gaheyr wuxuu ahaa nin ku caan-baxay geel-qaadnimo iyo goolaaftan
          dirireed. Waxaa la sheegay inuu geel soo dhacay. Geelii waxaa ka daba
          yimid oo kasoo ergeeyey nin wadaad ahaa oo ay Cabdi aabbihiina xidid
          ahaayeen. Markaas ayuu gabaygan ugu jawaabay. Ee Xodayo geeyn jirey
          intuu, xamar u heenseeyo Xaafidal Quraan buu ahaa, soo xajiyey dhawre
          Isagaba xaq iyo baadil waw kala xarriiqnaaye Xaaraan hadduu yahay
          sengaha kuma xarraaseene. – Faarax Laanjeer Haddaba ayada oo Alle
          xaqiiqda ogyahay, waxaan leeyahay Sayidka iyo Daraawiishtu may ahayn
          qaar ka caaggan danbiyo iyo khaladaad. Weliba waxaa laga filan karaa
          qaladaad waaweyn, marka la tixgeliyo duruuftii ay ku sugnaayeen. Hase
          ahaatee ujeeddadooda iyo is-urursigoodu wuxuu ahaa Islaami, umadnimo iyo
          waddani. Dadka wax ka sheega Sayidka, ha taageeraan ama ha
          deedafeeyaane, waxaa ku badan qaar caadifad hadlaya. Waxa hubaal ah in
          Sayidku ahaa nin cabqari ah oo ka aragti fogaa dadkii wakhtigiisa joogay
          isla markaana lahaa himilo aad u sarraysa. Laakiin waxaa iyana hubaal ah
          in Sayidka iyo Daraawiishtu heli kari waayeen siyaasad habboon oo ay ku
          kasbadaan umaddoodii ka arradnayd aqoonta iyo maal-adduunyo isla
          markaana ay kula tartamayeen ummado hankooda, hantidooda iyo
          hal-aqoontoodu gaadhsiiyeen inay ummado kale raaciyad ka dhigtaan.
          Faarax-Laanjeer: Wuxuu ahaa gabyaa caan ah oo geel dhiciddana caad ku
          ahaa. Mar lagu qabtay geel uu dhacay oo la xidhay ayuu gabaygan isku
          difaacay. MURUGTEY LAABTIIYE Faarax Cismaan Kowte Dagaalkii reer-Bariga
          iyo Talyaaniga 1920naadkii. Gabaygan waxaa tiriyey abwaan lagu magacaabi
          jiray Faarax Cismaan Kowte oo ku noolaan jiray gobollada badhtamaha iyo
          bariga Soomaaliya. Taariikhda gabaygu waxay ku beegan tahay 1920naadkii.
          Waagaasi waa markii gumaystayaasha reer-Yurub ay si buuxda gacanta ugu
          dhigeen geyiga Soomaaliyeed, kadib markii ay si xun u-jabiyeen
          dhaqdhaqaaqyadii kala duwanaa ee dagaalka iska-caabbinta ah kala
          hor-tegay. Waxaa ugu dambeeyey uguna riiq dheeraa dhaqdhaqaaqii
          Daraawiishta. Jabkii Daraawiishta waxaa loo adeegsaday Soomaali nooc
          walba lahayd, qabaa’il, siyaasiyiin iyo culimo diineed. Intii dagaalku
          jiray oo dhan, waxay gumaystayaashu iska dhigayeen nasteexo iyo qaar aan
          Soomaalida duullaan ku ahayn balse la dagaallamaya “nin waalan” oo
          “niman waalwaalan wata,” taas oo ay ku luggo’een Soomaalida badankoodu,
          jirtoo looga digay. Balse markii Daraawiishtu jabtay, waxaa Soomaalida
          ku bilaabmay gumaysigii dhabta ahaa iyo cabiidin aan hore loo arag.
          Dadkii oo is-nacay intii dagaalkii Daraawiishtu socday oo aan isu gurman
          karin ayaa ninba meel laga helay. “Hubka dhiga,” ayaa la faray Soomaali
          oo dhan. Ciddii ka dhego adaygtayna madaxa ayaa la jebiyey. Haddaba
          dadkii isku dayey inay iska caabbiyaan gumaysiga Talyaaniga waxaa kamid
          ahaa beelihii uu xukumi jiray Boqor Cismaan ee Bariga Soomaaliya. Markaa
          gabaygani wuxuu ku saabsan yahay dagaalkaas dhex-maray reer-Bari iyo
          Talyaaniga. Waxaanad ka dhadhansan kartaa xaqiiqooyin mudan in lagu
          cibaaro qaato. Wuxuu yidhi Faarax Kowte: Cali Maxamadow gabay murtidi,
          waan ka maaliyaye Waan idin masuugaye beryaad, iiga muhateene
          Mareer-diidka waxa iigu wacan, maanta saan ahaye Maantiyo kal hore waa
          adduun, labadi meeloode Hadba waxa mur soo oran arliga, xaal la moog
          yahaye Madoobaadayay xalay miyaan, micida soo-feestey Middoor caara oo
          kale miyaan, meel kasta u boodey Mudkey go’aye midigtaan ka jabay, meel
          xun iyo seede Milicda aan fadhiyo iyo waxaan, muhasha reemaayo Miskiin
          iyo sidaan ahay magaan, xiirey madixiiye Mashaqooyinkee soo baxay,
          murugtey laabtiiye Gobannimo mid weeyee hadduu, meero xariggeedu
          Misbaaxiyo haddey kaa demaan, muunaddiyo nuurku Gacmo maran mugdaa kuu
          xigiyo, meel xilliyo hooge Dawladnimo nimaan maalahayn, laga mid
          roonaaye Mulki iyo awood iyo waqii, malaha maamuuse Mucsir weeye
          maahnaha adduun, magan haloo yaabo Masalooyinkaan oran jiraa, malagyo
          keeneene Dadka gabal mashxarad buu hayaa, loo malqadin xeere Maqsuud
          weeye maantiyo dorraad, dhaantana u mirane Weli ma oga wuxuu maagan
          yahay, gaalka yimid meesha Inuu aniga gaar ii mirtey moodayaan weliye
          Moodkiyo inuu maalka dhici, run ay maleeyaane Haddaan hadal murtiyo
          maamul iyo, marin cad loo yeelin Miyirkoo ku dhererinin haddaan, odayo
          loo miirin Ama muranka baas iyo xumaan, meesha laga saarin Masalooyin
          rag maamulahayey murugtay laabtiiye Mudda hoose xaajada ninkaan
          mara-dhiggeed heysan Wuxuu moodi meeshaan ka kacay maro in loo saari Oo
          waa maanka laga siib isagu, soo mir-kacay haatan Majeerteenka hoosiyo
          Cismaan, way mitidiyaane Boqorkii la maamuusayaa maasahaw sida eh Mid
          adeygga waxa looga haray mudane weeyaane Meydkiyo raqdoodii ayay
          murugtay laabtiiye Manaamada Darwiishkii hadduu diinta marinaayay
          Muslinnimada gaariyo ninkii muuminnimo sheegtay Mansakheeda boolida
          ninkii noo masala qaadey Makhrib dumey sidii looga dhigey maqalney
          eelkiiye Ogaadeenka Mowliyo Kilwa iyo, Geri la meeleeye Ley-marag
          magaalada Jigjiga, oo Amxaar marine Mareexaanku meeshuu fadhiyay muuro
          lagu maagye Mudug oo la meersadey ayay murugtay laabtiiye Suldaankii
          mudnaa iyo la qaad muqaddimiintiiye Nimankii marsada noo fadhiyay meesha
          laga waaye Maraakiib sidii loogu guray, muuqan mahayaane Goortaan
          magaalada dayaa, maanku ololaaye Isaaqii magaalada Berbera, Maakhirkiyo
          xeebta Nimankii macaash iyo dallaal, badaha miisaamey Dadku maqal
          madluun iyo iney, magan ku joogaane Sidii loo mashiiqsadey ayey murugtey
          laabtiiye. WAA DUNI LA KALA IIBSADAY Faarax Nuur, 1920naadkii Gabaygan
          waxaa tiriyey abwaankii halgamaaga ahaa ee Faarax Nuur oo nolol kusoo
          gaadhay 1930neeyadii. Wuxuu ahaa hal-abuure aad u xeeldheer, halgamaa,
          abaanduule iyo hoggaamiye qabiil oo caan ahaa. Dhinaca kale wuxuu ahaa
          indheer-garad iyo Alle-yaqaan laga dheehanayo suugaantiisa haybad iyo
          caddaalad. Inkasta oo gabayada qabyaaladda ku saabsan ee Soomaalidu ay
          yihiin wax laga xishoodo oo dulmi iyo deelqaaf buuxiyey, haddana kuwa
          Faarax Nuur sidaas uma dhadhamaan. Colaad iyo nabadba wuu ka gabyey.
          Dhinaca waddaniyadda iyo danta guudna kama uu madhnayn. Wakhtiga uu
          Faarax Nuur noolaa wuxuu ahaa waagii gumaystayaasha reer-Yurub ku
          habsadeen geyiga Soomaaliyeed. Sida lagu yaqaan dadka indheer garadka
          ah, wuxuu Faarax meel fog ka garanayey ujeeddooyinka gurracanaa ee
          gumaystaha iyo cawaaqib xumada ay ku reebi karayeen umadda Soomaaliyeed.
          Dhinaca kale waxaa uu arkayey dad maangaab ah iyo kuwo dhuuni- qaateyaal
          ah oo u dan-qumminayey ma-naxeyaasha shisheeye. Markaa waxaa uu tiriyey
          gabaygan la magac baxay “Waa duni la kala iibsadoon, nala ogaysiin.”
          Wuxuu kashifayaa danaha gurracan ee gumaystaha, waxanu waano u
          jeedinayaa dadka dhuuni yar dartii cadowga ugu dan-qumminaya. Waxaad
          mooddaa in gabyaagu si gaar ah uga hadlayo markii Ingiriisku soo degayey
          dooxada Herer oo ahayd meeshii saldhigga u ahayd abwaanka. Wuxuu yidhi
          Faarax Nuur: Ingiriis Axmaariyo Talyaani, wey akeekimiye33 Arligaa la
          kala boobayaa, nin u itaal roone Anse ila ah aakhiru sabaan,
          iligyadiisiiye Orgigaa riyaha taadaxoo34, oodda faaliga35 e Waa duni
          hablihii loo ogaa, aqalka diideene Anse ila ah aakhiru sabaan,
          iligyadiisiiye Waa duni la kala iibsadoon, nala ogeysiine Waa duni
          akhyaartii go’dayoo, aaran soo hadhaye Waa duni ninkaad aamintaa, kuu
          abees yahaye Anse ila ah aakhiro sabaan, iligyadiisiiye Waa duni xaqii
          la arkayaa, la arjumayaaye Waa duni akhyaartii lahayd, iib ku doon
          tahaye Anse ila ah aakhiro sabaan, iligyadiisiiye Afka iyo adduunkaa
          hadloo, aasan sadarkiiye Ninka gacanta midig oodan tahay, laga
          ilroonaaye Anse ila ah Aakhiro Sabaan, iligyadiisiiye Nimanyahow bal
          daya xaajada, lala aguugaayo Odayaashan loo yeedhay ee, la anfac
          siinaayo Asaxaabihii bayna yidhi, gaal ha aaminine Haddaad niman
          Islaamiyo tihiin, Aadan faraciisa Oo aydaan Ilaahay ka go’in, hayna
          oodina’e Hadduu awrka dooxada ku furo, eel kalaa xigiye Inaga daaya
          yaynaan ku dhicin, bahal afkiisiiye Akeekamid, akeekan, akeekami: Muran
          Taadax: Waa ogeynta riyaha Faalig: Kala kaxeeya. HABAAR TALYAANI Guuleed
          Jucfe Warsame, 1920nadii Geerarkan waxaa tiriyey Guuleed Jucfe oo ku
          noolaan jiray gobolka haddeer loo yaqaan Gedo. Waa geeraar lagu
          habaarayo gumaystihii Talyaaniga oo si aan la xammili karin ula dhaqmay
          Soomaalidii xornimada ku dhalatay. Xilligu wuxuu ku beegan yahay
          1920neeyadii. Waxaa la yidhi markii gobollada Jubbooyinka Ingiriisku ku
          wareejiyey Talyaaniga, ayuu Talyaanigu bilaabay inuu geelashii ka
          xareeyo dadkii xoolo dhaqatada ahaa isaga oo kusoo rogay amarro aan la
          qaadan karin. Geeluna wuxuu ahaan jiray nolosha dadka Soomaaliyeed ee ay
          ku dhintaan. Waxaaba hore loo yidhi: Soomaalidu saddex ayey aaminsan
          tahay, diinta Islaamka, qabiilka iyo geela. Waxaa la isku deyey in
          Talyaaniga lagala xaajoodo amarradiisa la xidhiidha geela, laakiin
          arrinkii wuu garowsan waayey. Markaas ayey dadkii habaar miciinsadeen.
          Guuleed Jucfe oo gabyaa ahaa ayaa laga codsaday inuu Talyaaniga habaaro.
          Arrinkii ayuu yeelay Ilaahayna waa uu ka aqbalay. Horta taliyihii
          kadeednaa markiiba xilkii waa laga qaaday, 15 sano kadibna waxaa
          Talyaanigii cagta mariyey dawladdii Ingiriiska oo dalkii oo dhanba ka
          qabsatay. Maalintii dad la uumayoo Nebi Aadan dushiisa Loo ekaaday
          quraajo Ilaahii asmaceenna Ashahaado ka yeelay Abaal baan la gudayne
          Asxaan waan ka qabnaa Ayaantii ka dambaysayoo Ay Qorayshtu irdhowdayoo
          Odayaasha la laayayoo Dulqaffaar la afaystay Ilaahuu Nuurre ugdoone
          Umaddii naga yeelay Abaal baan la gudayne Asxaan waan ka qabnaa Ilaahii
          afar naasiyo Ibyar oo ka daloosha Abeer nooga caddeeyayoo Amarkiisa ku
          yeelay Abaal baan la gudayne Asxaan waan ka qabnaa Ilaahii sawjad
          islaamahoo Aadmi nooga sokaynin Aqid noogu xarriiqayoo Dabadeed ilmihii
          iyo Ubadkii naga siiyey Abaal baan la gudayne Asxaan waan ka qabnaa
          Ilaahii axad roori Ka abuuray candhuufooo Dabadeed indhihii iyo Afka noo
          kala qaadayoo Addin xoogle na siiyey Abaal baan la gudayne Asxaan waan
          ka qabnaa Ilaahii ajasheenna Indhaheenna ka duugayee Aleen koora u
          yeelin Iimaan nooma sugmeene Abaal baan la gudayne Asxaan waan ka qabnaa
          Gabayse waa afku leeble Wadaad waa akhriskiisa Gobi waa ta ergeysa
          Ilaahii cirka uumayoo Dhulka hoos ka aslaaxshayow Ilaahaan amarkiisa
          Aadmi diidi karaynoow Ilaahow nin uraayoo Nebi Aadan ka leexaan Arrinkii
          isu keennay Ilaahow Ingiriisiyo Amxaartii Shawa joogtiyo Suldaankuun ka
          adeejiyoo Udubkiisa la siibo Rag armaatiga qaatow Naxariis il ha saarin
          Eydii baando ahaydiyo Guglahow ka idlaada Iqiidka iyo bandaaskow Ibleys
          haydin dhammeeyo Afnaqa iyo bowgow Asmo beerka ku goysay Siinka meel
          walba aadow Idil haw dhaqdhaqaaqin Baabuurkay ordiyaanow Omos meelle la
          jiifso Markabkii badda aadow Irjic meel isu taag Dadkuse waa kala oode
          Ninka geela afsaartayoow Ayaantan aynu joogno Ayaanteeda kaleeto
          Amarkaagu ma gaadho oo Asma beerka ku goysay. QOONSADA HALKAA
          (Xad-Beenaadka) Muxummed Aw Cabdi Xaashi, 1931 Gabaygan waxaa tiriyey
          nin la odhan jiray Muxumed Cabdi Aw Xaashi ama Muxumed Aw Cabdi Xaashi.
          Taariikhdu waa xilli ku beegan 1920naadka dhexdoodii. Waxay ahayd markii
          la samaynayey waddada xuduudka ah ee kala qaybisa dhulka Soomaalida.
          Maxamed Cabdi Xaashi wuxuu u arkayey samaynta waddadaas khatar weyn oo
          kusoo fool leh umadda Soomaaliyeed. Wuxuu dareensanaa inay tahay
          dhaxal-wareejin. Wuxuu u arkayey dabin loo qoolayo jiilasha dambe oo
          cawaaqib xumada ka dhalataa ay umadda saamayn xun ku yeelan doonto.
          Wuxuu aaminsanaa in joojinta xuduuddaas nafta loo huro oo lagu
          dagaallamo. Laakiin waxaa loo arkayey nin waalan oo ama dad diiddan ama
          dano gaar ah leh ama balaayo ka talis ah ama xadhig-maran ah ama aan
          caqli badan lahayn. Isagii ayaa daalac loo raacay. Laakiin wixii u
          muuqanayey waxay ahaayeen xaqiiq. Waxaa dareemi kara
          indheer-garadnimadiisa qofkii maanta nool. Bal ila akhriya gabaygan oo
          ka fekera garaadkii ku jiray ninkaas. Wuxuu yidhi Muxumed Aw Cabdi
          Xaashi: In dhaweydba waa taan qarsaday, qiimigii gabaye Waa laygu soo
          qaadayaa, waan ka qaw dhigaye Abidkayba goortaan qabtaan, qurux u
          yeelaaye Qaafada36 horteediyo shirkaan, qun uga sheegaaye Bal qiyaasa
          caawana halkaan, uga qormaynaayo Qooj37 weeye laba gaal hadday, talo
          qorsheeyaane Hindigay qafaasheen beryey, qaran ahaayeene Qarni malaha
          Yawguba38 markuu qaatay keenada e Waa tii Surveys39 uu qabsaysay, qamac
          dharaareede Waxa horteen sidaa loo qarribay boqol quruumoode Qoonsada
          halkaa waxa ku jira qabar laxaad weyne Qoto iyo Taleex baa40 la simay,
          qaydkan seeraha e Sidii qaalmo booliya dhulkii waa la qaybsadaye Isba
          qiil banaysuu u yimi qoortan dooga lehe Wuxuu kuu qabtaba daaye wuu idin
          qalaayaa e Sin qooreedkan lay dhigay waddadan lay qoqobadeeyay Haddii aw
          qushuucdeen berruu qaadan waa imane Qoonsada halkaa waxa ku jira qabar
          laxaad weyne Qunsulkaa41 la dhigay ceelka Herer qiil kalaa xigiye Qaafo:
          Guurti, waxgarad QOOF: Khoof, cabsi. Labada gaal wuxuu uga jeedaa
          gaaladii ku tashaday qaybqaybinta dhulka Soomaalida. YAW: Dadka cawaanka
          ah. Wuxuu si gaar ah u tilmaamayaa dadkii cawaanka ahaa ee ku noolaa
          dhulalka Afrika oo gumaystayaashu si xun u addoonsan jireen. SUWEYS: Waa
          marin-biyoodka Suweys ama qoorriga Suweys. QOTO IYO TALEEX: Waa laba
          meelood oo kamid ah dhulka Soomaalida, gaar ahaan dhulkii Ingiriisku
          gumaysanayey ee Soomaalilaan. Qoto waa dhinaca galbeed, Taleexna waa
          gudaha oo dhinaca koonfureed ah. Wuxuu abwaanku la yaabban yahay sida
          loo soo qaloociyey waddada markii ay ka timid dhinaca galbeed. Waxba
          yaanu ii kala qarradhin qoolashaan dego e Markuu geed qalloocsamaba
          waan, sii qandhanayaaye Qayrkay hadday toban yihiin, qodob ma riixeene
          Qanjo uma lahaadeen halkane, qaar ayaa wada e Qoqobaha dhexdiinaba, mar
          baysugu qudh beeshaane Qoonsada halkaa waxa ku jira, qabar laxaad weyne
          Jarmalkii qadiimiga ahaa qoon uunbaw baxaye Isaguba qasaarii la baday,
          quusay oo sabirye42 Waa wixii qatalay reer-Hindiya quudhsi li’idaase
          Idinkuna qab laydiin dhigaa, moodaysaan quruxe Markaan qawl idhaahdaba
          anaa, i qabsanaysaane Waa qasuumo iyo yaab afkaa, qidhim i siiseene
          Qoonsada halkaa waxa ku jira, qabar laxaad weyne Murtidaa qallooca u
          rogteen, qaradna43 loo yeelay Waa qiiro gelinoo dhulkaa, laysu
          qoonsadaye Aan ku baro qiyaamada ninyahaw, ninkii qaalin kaga maalay
          Qayrkii ka hadhe waxa tihiin qaday habeenkiiye44 Qarqarkaaga mari
          maysabaa, igu qardoofteene Qacdaan anigu eegaa indhaha, qarafka duulaaye
          Qoonsada halkaa waxa ku jira qabar laxaad weyne Qoomiyad ninkii
          garanayaa, ima qilaafeene Hadii gaalku uu igu qabsado, oo qoorta iga
          gooyo Qawl nimaan la laabmaynin, oon qoofin baan ahaye Dadkiise aan u
          qaysho islahaa, qaafilnimadooda Quful baa ku jabanoo ma oga, qoonta igu
          taalle Qasaaraha ninkii ogi haduu, qaban lahaa taase Qumuntani Allaa
          garan kolkay, qaadan waanada e Qodaxdaa xanuunkeedu waa, qaamud kuu
          maqane Ha qosleene daa waa dhawbuu, qaxar ka joogaaye. QONSULKAA LA
          DHIGAY CEELKA HERER: Herer waa magacii asalka ahaa ee magaalada
          Hargeysa. Waxa gabayga laga fahmayaa in la tiriyey intii aanu maamulkii
          gumaysiga Ingiriisku u soo wareegin Hargeysa laakiin markaas un la
          keenay wakiil ama qunsul. Halkan waxaa uu abwaanku ku xusayaa dagaalkii
          koowaad ee adduunka iyo sidii xumayd ee loo galay Jarmalka ee hankii iyo
          isla weynidii Jarmal loo wiiqay. Dabcan dhibtii gaadhay Jarmalka
          dagaalkii koowaad waxay reebtay gocasho mar labaad dhalisay dagaalkii
          labaad QARAD: Ujeeddo, dan qarsoon oo qalloocan. Halkan waxa ku jirta
          tusaalayn maahmaaheed iyo sheeko dhaqameed aad u qoto dheer. Waxaa la
          yidhi: Waxaa jiri jiray nin aad u maskax badan oo had iyo jeer dadka ka
          badiya xagga tabta iyo xeeladda. Markaa nin laga caqli badnaa ayaa ku
          yidhi, “Waar ninyahow qiyaamada i bar.” Markaas ayuu ninkii caqliga
          badnaa ku yidhi, “Waayahaye, horta hashaada ii soo lis.” Markii uu u
          lisay ayuu yidhi, “Haddaba qiyaamada i bar.” Markaas ayuu ku yidhi, “Dee
          waanigii ku baray, markii aan hashaada kaa maalay.” Wuxuu abwaanku ugu
          duurxulayaa, in dadkii waagaas noolaa lagu qiyaamay samayntii xuduudda
          oo aanay haba yaraatee macneheeda fahansanayn. Taas waxaa laga dareemi
          karaa markii 1954 la ansixiyey heshiiskii Ingiriiska iyo Xabashida,
          markaas ayey qaylo-dhaan ku dhufteen kuwii shalayto kasoo horjeeday
          indheer-garadkii uu ka midka ahaa Muxumed Aw Cabdi Xaashi. WAAGAAN
          DHAWAAQAAYEY Muxumed Aw Cabdi Xaashi, 1939 Gabaygan waxa tiriyey isla
          abwaankii tiriyey gabaygii xuduudda. Waa Muxumed Aw Cabdi Xaashi. Markan
          sannado badan ayaa kasoo wareegtay jeexiddii ama samayntii xuduudda.
          Waxa bilaabmay dagaalkii labaad ee adduunka oo Talyaaniga ayaa qabsaday
          Itoobiya iyo Soomaalilaan labadaba. Talyaanigu wuxuu watay ciidamo
          Soomaali ah oo dadkii arkay ay ka tacajubeen. Waxay ahaayeen mooryaan
          iimaan-la’ oo aan sinaba la isaga caabbin karin. Talyaanigu wuxuu u
          sheegay in cuntadoodu tahay waxa ay dadkaas shicibka ahi haystaan.
          Dadkii waa ay gabagabeeyeen. Ingiriisna waddankii waa laga saaray.
          Markaa dadkii waxay yaqiinsadeen dhibta weyn ee timid. Abwaan Muxumed
          Cabdi Xaashi oo talo ku caddaatay ayaa gabaygan mariyey, asaga oo ku
          calaacalaya, haddii wax la iga maqli lahaa markii aan qaylinayey ee aan
          lahaa waar xuduuddaas aan iska moosno, haddii markaa wax la iga maqli
          lahaa maanta dhibtani ma dhaceen. Waagaan dhawaaqaayey een dhego la’ii
          yeelan Dharaartii hadday ila gartaan lama dhaqaajeene. Maantooy
          dhanaanaatay bay dhabanka haystaane. Waxa uu abwaanku faalleeyey waxa
          dadkii dhib gaadhay iyo xitaa Itoobiya sida dhabarka looga jabiyey.
          Wuxuu yidhi Maxamed Cabdi Aw Xaashi: Caliyoow adduun lagu dhintoo
          dheeliyaan ogaye Ma dhadhamiyo caanaha liska ah, sida dhukaameede Sidii
          dhagar aan qabo oo xabsiga, la iga dhawraayo Dharaar iyo habeen
          faalladan, dhabanka haystaaye Dhag markaad tidhaahdaan hurdada, maba
          dhakoolayne Ka dhabriiray haasaawahaad, dholonbiyeyseene Dhalinyaradu
          hadalkii naxwa ah, dheg uma qaadaane Nin dhamaaday baa garan lahaa,
          dhaabadaan odhane Bal dhagaysta caawaan rakibay, dhidibadiisiiye Kol
          haddii dhulkeenii xadkaas, dhereran loo yeelay Oo moodhikaar lagu
          dhibtiray, wada dhabbaynaayo Dhallaan weeye kii haybiyaa, dhaqasho
          xoolaade Dhuuryadan dusheenaa garnayl dhacayey saarraaye Waxa
          dhanibaalka lala roorayaa, dhinicii Tuureede Dhalankii Hawiye loo
          qabtaa, lay dhexmarayaaye Sidii dhoocil awraan ka baqan, dhaan in lay
          raro’e Baandadan45 dhabbada joogsatiyo, qoriga dhawr qaad ah Inaan
          dhaxal wareegnaa kuwani, meesha loo dhigaye Hadday dhiillo meel soo
          gashoo, khabarka loo dhiibo Dhan kastaba haddii ay tihiyo, dhulaan la
          gaadhaynin Baabuurro dheeraynayaa, lagu dhaqaajaaye Oo dheehadoodii
          isweer, lagu dhab siiyaaye Oo dhiidhi kii lagu tuhmana, lagu
          dhirbaaxaaye Dhayal hayga moodina caddaan, dhaarsan baa yimiye Waa duni
          ninkii dhumuc lahaa dhaatay oo kacaye Af-warqeba46 cishaa lagu dhugtamay
          ciidankuu dhuraye Is dhootaalintii reer Walliyo47 dhirifki beenowye
          Baando: Waa ciidamadii Soomaalida ahaa ee u dagaallamayey Talyaani oo
          ahaa niman dooxato ah oo calooshooda u shaqaysteyaal ah oo aan waxba
          kala soocahayn. Mooryaan iska dhe. Afwarqe: Waa madaxdii Itoobiya ama
          Eriteriya mid kamid ah. Wuxuu Xayle48 dhoofka ugu kacay dhuumashuu
          bidaye Ka dhaqaaqe daarii Shawiyo49 dheregii fiicnaaye Waatay
          dhalaankiyo hureen, ooryaha udhaxaye Waatii galbeed loo dhuftay, dhamal
          u yaaceene Dhirbaaxadii Talyaaniga ayey, dhego barjoobeene Annagana
          dhulkii aan lahayn, dhaafa buu yidhiye Habaryoonis50 oonbay u dhiman,
          dhibica dayreede Geediga Caleenweyn51 ku dhacay, dhaafi kari waaye Kuwii
          harada dhalandhoobin jiray, dhamacda jiilaalka Ayey gaaladii dhiifatooy,
          Siraw la dhaaftaaye Caynaashihii52 dhiirranaa, dhacarti loo diidye Reer
          Sugulle53 dhaantada Digweyn54, kagama dheelmaane Dhalooshii farcaamood55
          xeryaha, uma dhameeyaane Dhiilaha karuurka ah martida, looma soo dhigo’e
          Dhegcaddii madheedhkiyo la waa, dhuubkii geedaha’e Reer Daahir56 beel
          kama dhisaan, dhinacii beereede Wallo: Waa gobol kamid ah Itoobiya oo ay
          degaan Amxaaradu, weliba kuwoodii boqorrada ahaa. Waxaa ka muuqda inay
          ahaayeen dad isla weyn. Xayle: Waa Xayle Salaase oo markii Talyaanigu
          dalka qabsaday u qaxay xaggaas iyo Ingiriiska. Shawa: Waa gobolka
          barwaaqada ah ee ay ku taal magaalada Arda- Sababa Habaryoonis: Waa
          qabiil guud oo macruuf ah, waxayna ugu badan yihiin dhulka Soomaali
          Galbeed iyo Soomaalilaan. Caleenweyn: Meel magaceed. Caynaashe: Waa
          reer-Caynaashe oo ah qolo ka tirsan Habaryoonis. Reer-Sugulle: Waa qolo
          ka tirsan reer-Caynaashe, Habaryoonis. Dig: Waa harooyin ku yaalla
          dhulka Soomaali Galbeed. Farcaano: Waa deegaan ka tirsan dhulka Soomaali
          Galbeed. Reer-Daahir: Waa qolo kamid ah beelaha Habarjeco,
          Maxamed-Abokor. Dhudhubo57 iyo buuhoodlayaal58, laga dhawaateeye
          Dhulbahantii59 fallaagada ahaa, waa la dhaawacaye Halkuu nugulku
          dhacadiiday iyo Dhooddi60 laga qaadye Aduunyadan ninkii aan ka dhiman
          dhaygag baa diliye Kolka Dhool da’aa Ciidagale61 kor u dhaguugaaye
          Iyadoo Dhegows62 iyo Burcada dhaayin lagu foofshay Ma dhambalo Qolkii63
          gaanihii dhogorta xiisnaaye Dhaameel tolkay wuxu ku furay dhabarkan Tuur
          weyne64 Imakay nirgihii dhaadhyi jiray badi u dhuubteene Hadba waxaan ka
          dheelimanayaa dhabarka raaxayse Dhegxumada ku noolow waxaa dhaanta
          geerida’e Waagaan dhawaaqaayey een dhego la’ii yeelan Dharaartii hadday
          ila gartaan lama dhaqaajeene Maantooy dhanaanaatay bay dhabanka
          haystaane Dhammaantiin Soomaalaay hadday, dholo’di joogtaaye In
          Qiyaamihii soo dhawyahoon, dhegiba noolaanin Iyo gaalka inaan dhoofinoo,
          dhidibka loo saaro Labadaas mid uumbay u dhici dhaaxa lala yaabye
          Dhudhubo: Meel kamid ah Togdheer. Buuhoodle: Meel ka mid ah Togdheer.
          Dhulbahante: Waa qabiil macruuf ah oo ku aroora Harti Daarood. Dhooddi:
          Deegaan kamid ah carro Dhulbahante. Ciidagale: Waa qabiil macruuf ah oo
          ku aroora Garxajis Sheekh Isaxaaq. Dhagoys: Waa meel magaceed oo ku taal
          Soomaali Galbeed. Qol: Qoolasha, sida qoolcaday, qoolbuulalle iyo wixi
          la mida. Tuur: Waa deegaan Hargeysa ka xiga koonfur bari oo galool
          badan. DALKAYAGA ILAAH KAA KEXEE Talyaani, 1940 Cali Faarax Jaamac
          “Cali-Tuur”, 65 Gabaygan soo socdaa waa habaar dusha lagaga tuuray
          Talyaaniga markii uu qabsaday Soomaalilaan. Waxaa tiriyey Cali Faarax
          Jaamac oo ku magac-dheeraa Cali-Tuur oo reer-Berbera ahaa. Cali-Tuur
          wuxuu khaati iska taagay tacaddigii iyo dhaqan-xumadii Talyaaniga oo
          baro-dheeraatay tii Ingiriiskii meesha laga qabsaday. Talyaanigu waxa uu
          qabsaday Soomaalilaan bishii Agosto 1940, waxanu haystay bilo gadeed,
          kurbo iyo karkabo xad-dhaaf ah ay shacabkii Soomaaliyeed muteen. Suugaan
          badan oo dhako-faar muujinaysa ayaa arrinkaas lagu cabbiray, waxaana
          kamid ah gabaygan habaarka ah ee uu tiriyey Cali-Tuur. Habaarkii
          abwaanku wuxuu u rumoobay sidii uu Alle uga beryey. Wuxuu yidhi:
          Talyanoow sidii duur belbelay, dab isu kaa dhaafye Degelladu ku wada
          naaqusoo, dugum lagaa yeelye Dekedaha wax kugu qayliyaa, kaaga soo dego
          ee Duufaan Ilaahay ku geli, sida dabayleede Deegaanta seeg oo gugaa,
          da’ay ha noolaanin Gabaygan sida ay dad looga qaateen ahi ii xaqiijiyeen
          waxaa tiriyey Cali-Tuur oo reer-Berbera ahaa. Waxase jirta in mudane
          Idaajaa ku sheegay nin uu ku magacaabay Axmed Maxamed, mar uu idaacadda
          Codka Mareykanka (VOA) ka hadlayey. Abwaan Axmed Aw Geeddi ayaa kamid ah
          dadka arrinkaas gaashaanka u daruuray. Sidii adhi wadeeco u dib jiray,
          Weerku dabayaacye Dawgaad martaba kaaga yimid, danab ku xooraaye Mayl
          soo dabbaashaa ku qabay, oo waaga soo degaye Dusha kaaga soo dhace
          xabbado, sheedi soo diraye Durriyaadka66 sheekhaannu67 nahay, laga
          ducaystaaye Raggii dunida soo wada derderay, kugu dammaashaadye
          Dayuuraduhu kaa joogsade, oo dawlad waa noqo ee Dalkayaga Ilaah kaa
          kexee, duhur dharaareede Dibna hawgu soo noqonin, waa kama dambaystiiye
          Durriyaad: Waa durriyad oo wadar ah, ubad, farac. Halkan ammaan ahaan
          ayey ugu jirtaa. Sheekha: Waa Sheekh Isaxaaq MAR KU ROGA Cabdi-Dhukane
          Gabaygan waxaa tiriyay Cabdi Xirsi “Cabdi-Dhukane” oo ku noolaan jiray
          Berbera xilligii gumeystaha Ingiriisku dalka haystay. Waxay ahayd xilli
          uu halganka xornimo-doonku si balaadhan uga socday Berbera, oo uu
          Suldaan Cali Kooshin oo ahaa Suldaankii Ciise Muuse ku baaqay in la
          mamnooco adeegsiga sharciyada Ingiriiska. Sababtu waxay ahayd, in markii
          hore dadka ay kala xukumi jireen qaaddiyo wax ku kala xukumi jiray
          shareecada. Markaas ayuu Ingiriisku soo rogay in sharcigiisa lagu
          dhaqmo. Taas ayaa keentay qaaddacaad iyo iska hor imaad. Haddaba
          gabaygani waa dhambaal uu Cabdi-Dhukane u dhiibayo nin la odhan jiray
          Cabdillaahi-Cawar oo ku socda reer-Hargeysa, oo uu hal-abuurku ku
          guubaabinayo inay halganka taageeraan. Wuxuu dareensiinayaa in laga
          macaashayo keeno-diidnimada oo aan lagu khasaaray. Wuxuu yidhi
          Cabdi-Dhukane: Haddii aad masaladaan ku faro, maanta iga geyso
          Cabdillaahiyoow kuma makalo, mawdku waayadane Masiibada gudaysiyo
          fakhriga, maro lagaa saarye Maqaamkii Saleebaan68 ka gaadh, maalka
          xoolaha’e Marka muranka xooggali dhacee, xaqiyo miisaanka La mushaax
          macaaneey jannada, Maxamadkeenniiye Dhulkana haatan murugaa jirtee,
          mahad ku nooloowe Marka aad majliskii tagtiyo, meesha lagu jaado
          Dhallinyaradu waxay kaa milshiyi, moosinkii gabaye Sida nimanka
          muurqanida loo, wada maryaamaaya Meeqaami luuqdana habluu, haw
          mashxaradeene Muslinnimadu qaali bay ahayd, maanta ka horoowe Niman baa
          mahoobiyay dhulkoo, maal ku iibsadaye Minhaajkii Kitaabkiyo sharciga,
          meeri qaaddiguye Muqniqiyo Bukhaariga la saar, miiska gaaladuye
          Makhribkiyo Cishaa’iga hadduu, maranti wiil keeno Madbacaadda
          dhiiseeyadaa, loogu mehershaaye Maqbuul kuma dhicine sawjadii, way
          maxlalanyiine Waa maytinloow caaqilkii, madaxa weynaaye Marsaday kasoo
          degi jireen, wiilalbaw mudhaye Masaar buu u buuxshaa ninkuu, maalintaa
          dagiye Ninkuu dheregga maytaamiyaba, wuu kasoo magiye Iyagaba
          musbaarrada la tumay, way ku maqanyiine Waa meherad uu jecelyahoo, maya
          kafaysaaye Haddii aan la isaga mid noqon, maylinkii durugye Mihin bixi
          Suldaanoow raggii, moodka hayn jiraye Marku madaxa dhoobada la galay,
          waa la miinsadaye Haddii Ciise Muusaha69 majnuun, lagu malaynaayo Waa
          muusannaw xaajadaa, nagu maqleyseene Intaan marantideenniyo hablaha,
          madaxa loo xiirin Mar ku roga mareeg-diidka waa, laga macaashaaye
          Maqaamkii Saleebaan: Derejadii ama heerkii Nebi Saleebaan – nabadgalyo
          korkiisa ha ahaatee. Ciise Muuse: Waa qolo macruuf ah oo ku aroorta
          qabiilka Habar-Awal ee reer Sheekh Isaxaaq.</li>
      </ol>
      <hr />
      <p>MAXAA IIGA GIDHIISH AH Maxamed Nuur-Laangadhe Gabaygan waxaa la
        tiriyey 1943kii oo ahayd markii uu gebagebada ku dhawaa dagaalkii labaad
        ee dunida. Gumaystihii Ingiriiska waxaa muhiim u ahaa sumcadda iyo
        magac-wanaagga. Wuxuu dagaallo lagu hoobto u geli jiray si ay uga
        haybadeystaan umadaha uu gumaystaa. Soomaalida dhexdeeda haddii uu ka
        maqlo cid ka faafisay wax sumcad dil ah, wuxuu kula kici jiray xadhig,
        dagaal ama inuu abaabulo wax buriya ceebta laga sheegay. Tusaaleyaal
        badan ayaa lasoo qaadan karaa. Waxaaba ah mid ah oo aan la illoobi karin
        wixii Cabdi-Gahayr ka raacay gabaygii Qoorriga Suweys ee uu xaaskiisa
        ugu caqli-celinayey. Dhinaca kale si weyn ayuu uga faa’iidaysan jiray
        dadka aftahanka ah iyo kuwa magaca ama meeqaanka leh si ay u hormariyaan
        ujeeddooyinkiisa oo sumcad-dhisku kamid yahay. Abwaannada Soomaaliyeed
        wuxuu ku dhiirrigelin jiray maal iyo maamuusba si ay isaga u ammaanaan,
        cadowgiisana u sumcad dilaan. Taasi marar badan ayey u hirgashay.
        Laakiin markii ay soo gaadhay abwaanka kor ku xusan, waa ay dhicisowday
        kaartadii Ingiriisku. Ingiriisku wuxuu ka codsaday abwaanka iyo abwaanno
        kaleba inay ka gabyaan guulihii ay Ingiriiska iyo xulafadiisu kasoo
        hooyeen dagaalkii labaad ee adduunka, ayaga oo guulihii Ingiriiska iyo
        jabkii Jarmalka ku qoraya far waaweyn dabcan. Abwaannada waxaa loogu
        abaal-gudayey go’yaal baahi weyn loo qabay berigaas, maadaama adduunka
        bad xidhan ka dhacay. Abwaan Maxamed Nuur-Laangadhe oo ahaa nin waddani
        ah oo iimaan qaba, arrintaasi way cuntami wayday. Waxaanu go’aansaday
        inuu madasha ka gabyo laakiin gabaygiisu noqdo mid ku liddi ah wixii
        laga rabay, isla markaana ka turjumaya iimaankiisa iyo aragtidiisa
        dhabta ah. Idaacadda Raadiyow Hargeysa oo markaas cusbayd, wax kastana
        si toos ah ayaa looga sii deyn jiray. Markaas ayuu soo fadhiistay
        abwaanku. Wuxuu ka hadlayo lama sii ogeyn waxaase la filayey ammaantii
        guusha Ingiriiska. Wuxuu yidhi: Mar haddaan gurigayga gidhligaanka*
        gariiriyo Garnayl* loola tagayni Iglan* baa gubanaysa Maxaa iiga
        gidhiisha Gudaha ceelka Hargeysa* Weligay gees uma dhaafin e Bal maxaan
        laba gaal oo Abtirsiimo gudboon Midkood guusha u siin Midna aan u gumeyn
        Maxaa iiga gidhiisha? Gudaha ceelka Hargeysa Waligay gees uma dhaafin e
        Inta aan wax gasiintiyo Intaan gaajo ku seexday Hadii aan isu geeyo Mala
        waa isku gow e Maxaa iiga gidhiish ah? Mar haddaan ka gabyay Go’aygiina
        ka qaatay Maxaa iiga gidhiisha? <em>Gildhigaan: bunduq ama qori ka mid
          ahaa hubkii waagaas la isticmaali jiray </em>Garnayl: waa hub gacanta
        laga tuuro oo qarax weyn, qasaare badanna dhalin kara. <em>Iglan: dalka
          Ingiriiska </em>Hargeysa: Magaalo madaxda Somaliland, isla markaana ah
        magaalada labaad ee ugu weyn uguna dadka badan magaalooyinka Soomaalidu
        degto, qarnigan. Waxa hore loo odhan jiray Herer. RAQDII SHEEKH BASHIIR
        Xaaji Aadan Afqallooc, 1948 Gabaygan waxaa tiriyey Alle ha u-naxariistee
        Xaaji Aadan Axmed Xasan oo ku magac-dheeraa Xaaji Aadan Afqallooc.
        Xaajigu wuxuu ahaa halgamaa, aqoonyahan, caalin diimeed iyo gabyaa.
        Ilaahay waxaa uu ku mannaystay cimri dheer. Dawladdii Cismaaniyiinta
        ayuu xilal kasoo qabtay, gaar ahaan faraceedii Yemen. Dawladda
        Cismaaniyiintuna waxay burburtay 1924. Wuxuu meelo badan kula soo
        diriray gumaysigii Ingiriiska, gaar ahaan Falastiin iyo Suudaan. Asaga
        oo nin weyn ah ayuu dalka dib ugu soo laabtay. Markaa wuxuu bilaabay
        olole wacyi-gelin ah oo ka dhan ah gumaystayaasha ku habsaday geyiga
        Soomaaliyeed, gaar ahaan Ingiriiska. Haddaba xaajiga oo aan ka yarayn 80
        jir wuxuu usoo taagnaa dilkii Sheekh Bashiir loo geystay iyo sidii arxan
        darrada ahaa ee Ingiriisku ula dhaqmay iyo sidii damiir la’aanta ahaa ee
        dadkii Soomaaliyeed uga dhiidhiyi waayeen. Markaa waxaa uu tiriyey
        gabaygan la magac-baxay Raqdii Sheekh Bashiir. Wuxuu yidhi Xaaji Aadan:
        Duhur baa Bashiir* lagu shannaqay<em>, daar agtiina ahe, Damal</em> la
        hadh galaabay jabsheen waqay* dulloobaane Dahriga iyo laabtay rasaas,
        kaga daloolsheene Isaga oo dem* iyo dhiig leh, oo maro ku duu-duuban,
        Dadkii uu nebcaa iyo kufri baa, daawasho u yimide Dacsad* iyo ihaaniyo
        cag baa, loogu sii daraye. Meydkiisa daahiran markii, debedda loo
        jiiday, Ee aaska loo diiday, waa wada dul joogteene. Ma damqane
        jidhkiinii markaa, waa ku digateene Nasab haddaad durriyaddii* tihiin
        kama dareerteene Ma duugoobin Qaybdiid* lafuhu, waanay duxayaane Duur*
        looma jabin geesigii, dirirta waallaaye Wax badan oo ciyaar lagu diliyo,
        dawgal baa jiraye, Oo aan deero deero u hirdiyin, sida digaaggiiye Isaga
        oo dulmiga aad qabtaan dood ka celinaaya Da’dii uu ahaa Faarax* baa
        jeelka loo diraye Immakuu siduu dayro yahay, debedda meeraaye Loo diid
        durriyadduu dhaliyo, duunyaduu dhaqaye Gobanimo duqii Cali Bahdoon<em>,
          doonisteed dhimaye Tilifoonna</em> waakii dawakhay, doorkii uu yimide
        Dacwad iyo wuxuu hadal yiqiin, idinka daw waaye Wax badan baa karbaash
        lagu dirqiyey, duq iyo wiilkiine Nin gadhkii camuud loo daroo, dabada
        loo xayday Oo ulo dubka iyo jiidhka suga, lagu dalliigaayo Oo kuman
        dadkiisii ahaa, daawasho ujoogo Oo aan la diidine farxaan, lagu
        dareeraayo Waa dabac idiin gooniyoon, duulla waafiqine Afdalleela iyo
        baad shubtaan, diin la iibsado’e Bahal cadarku dilayaa jiroo, digo
        shifaysaaye Idinkana daliilkiyo wacdigu, waydin didiyaane Dulli inaad
        tihiin buu hubsaday, diinta caasiyaye Dahab buu ku iibshaa dhulkaad, dir
        u lahaydeene Hore haddaad u dirirtaan haddaan, nin idin daareene
        Doqonnimadiinii horay, darafku haysaaye Dambarsada haddaa xaabadii,
        laysu soo degaye Ummaddaan xorriyad doonan ee, daafac noqon wayda Dadku
        inuu addoonsado horaa, loogu daabacaye Dabka naarta fulahaa wax gala,
        ugu dambaab weyne Dunjiga Aadan ubadkuu dhalaad, ugu dambaysane Wixii
        aad ku dacafteen, qalbigu saw iskama daayo Dib maxaa idiin celinayoo,
        hore idiin diiday Mar uun maad ku dayataan khalqiga, libinta doonaaya
        Dabka qaaday sharaqii* wax badan, daamishka* ahaaye Turki inuu
        Bulgaariya daguu, duunka ku hayaaye Dardaniil* ka xidhey Ruushankay,
        deris ahaayeene Wax badan buu dariiq inu ka helo, doonay Malatoofe* Ka
        duuduubey Faransiis, dhulkii Suuriyuu degaye Dergedihii Lubnaan iyo ka
        guur, degelkii Beyruude. Deeq kama ahaanine bir baa, daanka loo sudhaye
        Dejla iyo Furaat Ferenjigii, kama dekeeyaane Dahraan iyo ka kece
        ceelashay, wada degmaysteene Dirir iyo jihaad Maxamed Rida<em>, uga
          dambaysiiye Wuxuu Faysal</em> taarka ugu diray, daawo iyo jaare Ingiriis
        wuxuu damacsanaa reer Hindiya diidye, Daarihii Bunjaab* iyo ka kace,
        dahabkii hoos yiile, Daymada hadeer bay indhuhu, dib u jalleecaane
        Damaashaadku waa Maxamed Cali,* loo dabbaal degaye Masarna waa horaa
        laga diriyo, dawgii qoorriga e Iskandariya kama soo degaan, ducuflihii
        gaale Dakhiirad iyo saabaan wixii, dirirta loo keenay Faaruuq* u dacaree
        inay, dabar ka qaataane Dadoo idili soo eri ninkii, daallinka ahaaye.
        Dayaarado wax lagu soo guriyo, May* wax lagu doono Daad xoorta oo idil
        halkaanaa lala damcaayaaye Dekedaha maraakiib shixnadan, baa ka soo
        degiye, Waa dooyo nimankaa u kacay, Dig iyo Ceeldhaabe Dable dhagaxa uu
        doonayaa, waa dusmiyo xeele Danta iyo qasdigu waa horseed, laga
        dambeeyaaye Dabayshiyo ayaxu waa dhunkaal, laysku dagayaaye Wax daliil
        ah maabkuu* diruu, soo duwaay yidhiye Dawlaabta* boqol fayl ka badan,
        daafta waxa yaalle Inay duuddu dacar yeelatuu, doonayoo helaye Wax
        dawanan dariiqiyo halkay, Debec* ku fooftaaye Daliig cawsa meel aan
        qornayn, deelka laga waaye Dacasha* iyo xaynbooradaa<em>, buug ku
          daabacane Dabin baa sitaar looga dhigay, man</em> iyo doomaare* Daaqiyo
        biyaha waxa la xidhan, eegga dabadeede Halka daawad* xeradeedu tahay,
        gaaladaa degiye Dad-guuraagu goortuu madhaa, dabar-go’aysaane Nin
        dayuurad iyo moodhar laa, beer idiin dirane Durgufkiina soo hadhay,
        waxaan doonayuu garane. Wax badan baan damiin dhega la’aa, daasaddaw
        tumaye Amba nimay indhuhu ay damyiin, day waxaa idhiye Caammiye nin
        daadihinayuu, diidayaan ahaye Dab-baan mooday gaaraabidhaan<em>,
          dayrnadii hore’e Dacar iyo Unuun baan macaan, ugu dudaayaaye Doofaar
          ilkihii baan u filay, Dur iyo Yaaquude Dambas iyo ramaad baan intaa,
          naar ka deyayaaye Dawliilka waxad shaabahdaan, dad iyo iinsaane Balse
          waxaydun daawa u tihiin, habar dugaagiiye Hadba kii idiin soo digaa,
          dabin u qooshaane Dafdafiyo kulayl waxan la imid, dacastay laabtiiye
          Idinkiyo dinnaduhuba horaw, damac xumaateene Midna darajo kuma
          haysataan, labada daaroode Gobanimo dalleel lagama helo, daar adoo
          gala’e Haddaad doono leedahay naftaa, diiq la geliyaaye Waa mur iyo
          deebaaq waxaad, dib ugu aydaane Marse haddaan waxaan doonayiyo,
          dawladnimo waayey Dantay weeye inan aamusaa, eegga dabadeede Dulligaa ku
          jira noloshu waa, idinku deelqaafe. </em>BASHIIR: Waa Sheekh Bashiir
        Yuusuf. Wuxuu ahaa Sheekh geesi ah oo cilmiga diinta fahmay. Wuxuu ka
        dhiidhiyey gumaysigii shisheeyuhu ku hayey umadda Soomaaliyeed. Waxaase
        garabkiis ka baxay kuwii u hiilin lahaa. Xitaa culimadii ayaa la fahmi
        wayday oo u arkay in isku maqiiqaya wax aan tamar loo hayn, waxaanay u
        soo jeediyeen in diinka lagu akhriyo oo Alle la baryo uun. Laakiin wuxuu
        ku tusaaleeyey in aanay kala hadhahayn “ficilka” iyo diinta oo la
        akhriyaa. Aakhirkii Ingiriisku waxay dileen Sheekh Bashiir 1947, ayaga
        oo diiday in la aaso. Sheekh Bashiir maanta waa la wada yaqaan, waana
        loo duceeyaa, tafiirtiisiina waxaa lagu xushmeeyaa isaga dartii. Kuwii
        garabkiisa ka baxayna waa ay dhinteen sidiisa oo kale laakiin ayagu
        waxay ku abaadeen qashin-qubka taariikhda. Ninkii la odhan jiray Caydiid
        Lafcanbe oo cabbiray murugada uu ka qaaday dilka Sheekh Bashiir wuxuu
        yidhi: Rakiig baan noqdaa bari markuu, ruux kasoo galo’e Halkaad igu
        ruxaysaan qalbiga, waan kasoo raraye Nin raqdii Bashiir ogi Togdheer,
        uma riyaaqeene <em>SHANNAQAY: Shannaq waa erey af-Carabi ah oo
          macnihiisu yahay dil deldelaad ah. </em>DAMAL: Waa geedka weyn ee hadhka
        badan ee lagu nasto hooskiisa <em>WAQAY DULLOOBAANE: Ha dulloobeen, Alle
          ha dulleeyo ee. </em>DEM: Waa erey af-Carabi ah oo macnihiisu yahay
        dhiig. <em>DACSAD: Gacanta hoosteeda. </em>DURRIYAD: Dad wanaagsan,
        dadkii kasoo farcamay dadka wanaagsan, Aalu-Beyd <em>QAYBDIID: Waa
          qaybdiid Xirsi Guuleed oo kamid ahaa halgamayaashii hoggaaminayey
          jihaadkii Sheekh Bashiir. Ingiriiska ayaa dilay. </em>DUUR: Waa geed bur
        ah oo wada ulo ah oo ulihiisa laga sameeyo aloolka iyo wixi la mida.
        <em>FAARAX: Waa Faarax Oomaar. </em>CALI BAHDOON: Wuxuu ahaa halgamaa u
        tafo-xatay gobannimada dadka reer-Jabuuti. <em>TILIFOON: Waa
          Jaamac-Tilifoon oo ahaa nin qurbaawi ah oo u doodi jiray xuquuqda dadka
          Soomaaliyeed u leeyihiin inay ka xoroobaan gumaysiga. </em>SHARAQ: Waa
        reer-Bari. <em>DAAMISH: Degemsan, hurda. </em>DARDANIIL: Waa
        marin-biyood u dhexeeya Ruushka iyo Turkiga. <em>MALATOOF: Malatov, waa
          wasiirkii arrimaha debedda Midowgii Soofiyeeti ee xilligaas.
        </em>MAXAMED RIDAA: Waa boqorkii Eeraan ee wakhtigaas. <em>FAYSAL: Waa
          boqor Faysalkii labad ee Ciraaq. </em>BUNJAAB: Waa gobol kamid ah dhulka
        Hindiya. <em>MAXAMED CALI: Waa Maxamed Cali Jina, aasaasihii dalka
          Baakistaan. </em>FAARUUQ: <em>MAYL: Waa markabka. </em>Maabka la duway
        waa xuduudda kala qoqobta dhulka Soomaalida, gaar ahaan tan kala qaybisa
        Soomaali Galbeed iyo Soomaalida kale. <em>DAWLAABTA: Khaanad, armaajo,
          kabadh, meesha lagu xareeyo dhukumentiga ama alaabooyinka kaleba.
        </em>DEBEC: Waa hal magaceed oo loola jeedo geel. <em>DACAL: Waa sumad
          xoolaha lagu calaamadiyo oo ah dhegta oo hoosta laga kala jeexo.
        </em>Xaynbooro: Waa summad geela lagu calaamadiyo oo lagaga dhigo cududa
        ama garabka. <em>Man: Waa ubaxa dhirtu bixiso marka roobku helo kadib.
        </em>Doomaar: Caws. <em>Daawad: Waa hal magaceed oo loola jeedo geela oo
          dhan. </em>Gaaraabidhaan: Waa xasharaad aan dukhsiga ka weynayn oo marka
        uu habeenkii duulayo, bixiya iftiin big-wac ah. SULDAD XABASHIYEED
        (Ma-Hadho) Xaaji Aadan Afqallooc Gabaygan waxaa tiriyey Xaaji Aadan
        Afqallooc oo ahaa sheekh caalim ah, gabyaa xeeldheer, halgamaa iyo
        waddani aan isaga oo kale la arag. Wuxuu kaga hadlayaa dhaxal-wareeggii
        Soomaalida kasoo gaadhay dhulkii taariikhiga ahaa ee Soomaali Galbeed.
        Dhaxal-wareeggaasi wuxuu ahaa marxalado kala duwan. Mar walbana waxaa
        gumaysiga Xabashida ku ladhnaa Soomaali. Dhaxal-wareeggaas dhulka
        Soomaalidu, kumuu hirgelin si ciyaar ah ee waxaa wehelinayey dhiig-bax,
        xasuuq iyo cadaab adduunyo oo loo geystay dadka. Xaaji Aadan wuxuu
        gabaygan uga danlahaa sugitaanka taariikhdaas xanuunka badan, si ciddii
        awood u yeelataa ugu xisaabtanto mustaqbalka. Waxyaalaha uu abwaanku
        xusayo waxaa kamid ah: xasuuqii culimadii Harar, xasuuqii Dhagaxbuur,
        xasuuqii reer-Ashica, xasuuqii Awaare Afdam iyo xasuuqii Leegada ee
        Jigjiga. Wuxuu yidhi: Qarnigii siddeed-iyo-tobnaad, sanac xumaantiisa
        Siddeetan iyo dhawr sano, waqtiga saaka laga joogo Oo uu saancaddii
        qarab* arliga, sabab la’aan boobay Oo idinka idin siiyay<em>, qaar
          aradka Soomaali Sodcaalka uu Jermaaniya ku tegey, saaxirkii Menelik</em>
        Afriiqiya* sidii loo dhacaad, sabab ahaydeene Midow oo dhan waxaad
        siisateen, sooryo maalin ehe Sirtaa naga gasheen baa aheyd, sun iyo
        waabay ee Sina uma qaddarin midabka iyo, soohdin iyo jaar ee Gumeystaha
        dadkaan ula sinneeyn, soo degoo yimide Wax saayid ah addoonsiga madoow,
        kugu sameeyaaye Xaqqana lagama seexdoo nin lihi waw sid tiriyaaye Kolkay
        soo martaa buu wuxuu, sugayay doontaaye Samir iyo Allow maleh sidaad,
        noola dhaqanteene Waa ma hadho saanqaadka kora, lala sugaayaaye Dhiig
        saafiyaa loogu qoray, saan biciid adage Duq kastaaba sabiguu dhaluu, saa
        ogow yidhiye Gartayadu xuduud kuma sinna iyo, soohdin iyo jaare Waa
        saamigaad qaadateen, sabankii Baarliine Sakarashada iyo quudha iyo
        dilkuba, saamaxaad malahe Isticmaarku waa kala sifee, kiinu waa suruqe
        Sahyuuniga iyo Suud Afrika<em>, iyo saaqidka Ismiidh ah Saddexdoo
          israacay baan faleen, waxaad samayseene Seeddi iyo abti iyo waalidiyo,
          sowjad iyo hooyo Kala soocde qoys keli ah oo, seeda wada yaalle Suldaan
          amar leh sheekh saahid ah, iyo seen caddaa odey ah Soddonku ninuu u
          buuxiyo, haween sida carruurtooda Sirqo habar ah inan seerateyiyo, kuwo
          sagaal jooga Ayagoon saxarna dhimin baad, dhammaan sibiq u leyseen
          Sarrafyidhi Amxaar jamac dhan, oo wada sujuudaaya Saqiirka iyo umulahaad
          disheen, malaha soo qaade Kun baa subax disheen aamin ah, oo seexdey oo
          kacay Saddex boqol ka badan culimadii, suuqa Harar tiille Iyaga oo
          salaad jamac galaad, seefku mariseene Saqda laylka dhaxe waxaad gasheen
          soolkii Dhagax-buur e Samada iyo dhulkaba ciidankii, riday sawaariiqda
          Kama seydhin ruux keliya oo, joogay subaxaase Sujaacdii Awaare afdam ee
          sida xun loo laayay Saxariiradii naagahaan, weli sasayaaye Saqiir iyo
          kabiir reer Ashaco, oo nabad kusoo hoyday Sardhaday galeen baad
          qumbulad, sun ah ku tuurteen ee Surimada Jigjiga Leegadii sida xun loo
          laayay Surkaad wada jarteen wiilashii, timaha soohnaaye Saqajaanka
          beesha iyo guryaha, socod xumaantiina Nin sidaa ku dhaqanteen ogaa, waa
          siqsiqiyaaye Suldad Xabashiyeed nimay heshaa, waa sac kuu taliye San ku
          neefle aad is shaabahdaan, baan dunida saameeyne Saxi maayo axad sheeg
          is yidhi, sidaad sameyseen </em>Qarab: Waa erey af-Carabi ah oo la macno
        ah reer-Galbeed. <em>Cidda dhulka Soomaalida la siiyey ee halkan lagu
          xusayaa waa Xabashida </em>Menelik: Waa boqorkii Xabashida u talin jiray
        min 1889 illaa 1913. Waxaa lagu xasuustaa qabsashadii Harar, kaniisad u
        rogiddii Masaajid-Jaamaca Harar iyo warqaddii uu u diray reer-Yurub ee
        ahayd inuu yahay jasiirad Kiristaan ah oo ku dhex jirta bad Muslin ah.
        Waxaa lagu ammaanaa boqorkii boqorrada Itoobiya iyo mideeyihii.
        <em>Afriiqiya: Afrika oo af-Carabi ahaan loogu dhawaaqay. </em>Suud
        Afrika: Waa Koonfur Afrika oo af-Ingiriisi ahaan loogu dhawaaqay. Waxaa
        berigaas ka jiri jiray xukun midabtakoora oo gumaysi ah oo dad yar oo
        caddaan ahi ay si xun u cabiidsan jireen dadka madow ee Afrikaanka ah ee
        dalka iska leh. GUUBAABADII YUUSUF XAAJI AADAN QABILLE Yuusuf Xaaji
        Aadan Qabille, wuxuu ahaa aqoonyahan, suugaanyahan, halgamaa iyo
        indheergarad. Waxaa aad loogu xasuustaa dhinaca tacliinta oo waaba
        shakhsiga labaad ee waxbarashada dhinaca iskuullada lagu xasuusto.
        Dabcan qofkii koowaad wuxuu ahaa Maxamuud Axmed Cali oo macallinkiisa
        ahaa.* Labadoodaba dhibaato ayaa kasoo gaadhay halgankoodii ay u galeen
        sidii dadku wax u baran lahaa. Sidaa darteed ayaa loogu kala magacaabaa
        aabbihii koowaad ee waxbarashada iyo aabbihii labaad ee waxbarashada.
        Yacnii Yuusuf Xaaji Aadan wuxuu ahaa aabbihii labaad ee tacliinta
        iskuullada Soomaaliyeed. Halgankii iyo dhibaatooyinkii uu arrinkaas u
        maray waxaan akhristayaasha kula talinayaa inay ugu noqdaan buugga ay
        qortay Foosiya Yuusuf Xaaji Aadan ee ay ugu magac-dartay,
        “Geeddi-Nololeedkii Yusuf X. Aadam.” Laakiin waxaan halkan idinku
        dhadhansiinayaa halgankii dhinaca gobannimo-doonka ee uu suugaanta u
        adeegsaday wax kamid ah. <em>Qoraaga Maxamed Baashe Xaaji Xasan wuxuu
          igu biiriyey in Maxamuud Axmed Cali iyo Yuusuf Xaaji Aadan ay caan ka
          ahaayeen gobolladii Ingiriisku gumaysanayey xagga waxbarashada laakiin
          dhinacii Talyaaniga waxaa ka jiray aabbo tacliineed oo kale oo lagu
          magacaabi jiray Aw Jaamac. Dagaal Nimuu Haysto Meel Halisa Yuusuf Xaaji
          Aadan, 1948 Hadhuub nin sitoo, hashiisa irmaan Ha maalin la leeyahaan
          ahay Nin hawd degayoo, harraad ku diloo Biyaha laga heegayaan ahay
          Habaas nin dhex jiifa oo ku haftoo Hayaankii kasoo hadhaan ahay Dagaal
          nimuu haysto meel halisoo Hubkiisu hangool yahaan ahay Wixii ku habboon
          nin haabanayoo Bahdii ka horjoogsataan ahay Nimaan hadalkiisu
          hadh-qooflaalkiyo Haweenkaba dhaafin baan ahay. Hub Samayso Soomaaliyeey
          Yuusuf Xaaji Aadan, 1949 Ingiriis Hargeysuu degiyo, hilinnadeediiye Wax
          Talyaani weli haybiyaa, hoosadii Xamare Faransiis Jabuutuu hurdaa,
          idinku hiifaaye Wax Maraykan hawdka u maraa, waa horseed yimiye Waakaas
          dhulkeenii hantiyey, hooliflow Xabashe Hub samayso Soomaaliyeey, lagu
          hareereeye. Gobannimo Intay Laalantahay Yuusuf Xaaji AAdan, 1953 Inta uu
          gumaystuhu arlada, gebagabaynaayo Gaaladu intay ii fadhido, guriga
          coonkiisa Intay gibili weli saarantahay, aniga guudkayga Gobanimo intay
          laalantahay, gebi ahaanteedba Intay guushu ii muuqatee, labantay gacantu
          Ee goonyaha Jabuutiyo Wajeer, la iga goobaayo Inta gaadhku igu
          meersanyahay, gumucna lay haysto Gasiinkiyo anfaaciguba way, goha
          dhunkaaleede Ninkay gaajo haysoow aduu, gorofku kuu yaalle. WAAN
          IRDHAYS-NAHAY Gabaygii Fiinta Cali Xuseen Xirsi, 1954 Gabayada xusuusta
          gaarka ah leh ee Cali Xuseen Xirsi tiriyey waxaa kamid ah gabayga Fiin
          oo sida ka muuqata uu tiriyey sanadkii 1954kii markii la dhaxal
          wareejiyey dhulka Soomaali Galbeed. Gabayaagu wuxuu gabaygiisan ku
          waraysanayaa shimbirta loo yaqaanno fiinta oo uu arkay iyada oo aad u
          ooyaysa. Gabayaagu gabaygiisa wuxuu ku caddaynayaa in shimbirtani ka
          ooyeyso dalkeedan la dhaxal wareejiyey halka qaar kamid ah dadkiisii ay
          weli ku mashquulsan yihiin qabyaalad iyo qolo qolo, waxaanu yiri: Fiin
          yahay adaa ololayoo, oohin ciirsadaye Haddii aan laguu imanin waad,
          aammusi lahayde Maxaad aragtay waan kula qabaa, uur-ku-taallada’e? Waxay
          tidhi, “Ilaahay haddaad, aad u garanayso Oo aad Islaam tahay i daa, waan
          irdhaysnahaye.” Waxaan idhi “Qofkii i abhiyaa, wuu ammaan heliye
          Ashahaadda iyo waan aqaan, aayadii Nebiye Hayeeshee ilmada kaa dhacdiyo,
          umalka guudkaaga In yar iiga sheeg waxaan rabaa, inan ogaadaaye.” Waxay
          tidhi, “Inkaar buu ku go1ay, odagi Soomaale Awlaaddi uu dhalayna waa,
          sida adoogoode Hadday ul iyo diirkeed yihiin, rag iska eegaaya Afrikadan
          ma joogeen nimaan, aabbe ku lahayne Ayax kuma dhaleen kaymihii, ubaxa
          weynaaye Anna aydii aan joogi jirey, kama abraareene.” Waxaan idhi,
          “Irdii nalaga qaad, aad ahaan jiraye Waataa la kala iibsadaan, nala
          ogeysiine Ooddaaba laga goynayaa, Idhankii Laasoode Meeshaad ilmaa
          dhigan lahayd, uun kalaa degaye.” Waxay tidhi, “Dhulyahow eheledaa, ma
          laha iimaane Ilaaleeyey oo dunida waa, ugu il liitaane Iyagaa ableyda
          isu sida iyo eebo xoog badane Intey Ayro kala qaadayaan, aarsan
          mahayaane.” Waxay tidhi, “Ilaahay hadduu, duul arrin u diido Oo uu
          Ibleys gebi ka rido, sooma ururaane Qalbigii engegey waanaduu, orod ku
          dhaafaaye Goormaa inkaartani heshey ee, lagu alhuumeeyey?” Waxaan idhi,
          “Arbiyo laguma oga, geesi aynaba’e Iniinaha kelyaha iyo wadnaha, iini
          kaga taalle Aanada tolkood bawga roon, uumiyaa kale’e Maxaan ararta kaga
          daalayaa, edeg na loo gooye.” TAA MIYAAN LA ARKAYN? Cali Xuseen Xirsi
          Abwaan Cali Xuseen Xirsi oo ahaa shakhsi ka dhex muuqday gobannimo
          u-dirirkii umadda Soomaaliyeed, waxaa dhib weyn ku hayey dadkan uu
          xorriyaddooda iyo xuquuqdooda u dagaallamayo ee haddana cadowga u
          dhuun-daloola. Waxaa badanaa dadka gumaystaha u adeegi jiray, waxaa
          jiray qaar u basaasi jiray, waxaa jiray qaar u shaqayn jiray, waxaa
          jiray kuwo u arkayey gobonnimo-doonka qaar jar-iska-xoor ah. Haddaba
          waxaa lasoo wariyey in maalin ay kulmeen odayaal gumaystaha wax la cuni
          jiray iyo madaxdii ururkii Leegada ee gobannimo u-dirirka ahaa. Markaas
          ayuu shirkii ka tiriyey maansadan yar ee uu ku hoga- tusaalaynayey
          odayaashaas Soomaalida ah ee haddana cadowga la saaxiibka ah. Wuxuu
          yidhi Cali Xuseen Xirsi: Akhyaartaas i maqlaysiyo Odayaasha tan joogoow
          Sida awr hayinoowbay Oo alaabtii qubi waayey Umaddaa la raraayo Ee usha
          loogu daraayo Ma waydaan arkahaynin? Webiyaashan Asayliyo</em> Jannaala
        kan agteenna Siduu abeeso dilaayo, ragguu laayey Abeelle* ee la
        dhacaayey Alwaaxa ee Afka dhiiggu da’aayiyo agoontii yaryaraydee
        aabbihii korinaayey uu ka gooyey unuunka Miyaan taa la arkaynin?
        Hableheennii ugbaa iyo Ooryihii aad qabteenee Markii ay umuleen Laga
        tuuray ilmaayee Lagu abuur-falanaayey Taa miyaan la arkayn? <em>Asayle:
          Waa Kelli Asayle oo ah gacan-biyood biyaha webiga lagu gaadhsiinayey
          meelo fogfog si beeralaydii Talyaaniga iyo mashaariicdii beeraha ee
          Talyaaniga biyo loogu helo. Wuxuu ku yaal meel u dhow Qoryoolay. Waxaa
          si qasab ah loogu qodi jiray dadka Soomaalida ah, ayada oo la jidh-dili
          jiray, la gaajaysiin jiray oo si daran loo ciqaabi jiray. Waxaa la
          sheegay in muddo yar ay ku xasuuqmeen 26000 oo Soomaalidii lagu
          shaqaysanayey ah. Dhimashada faraha badan ee ku imanaysay dadkii lagu
          qodayey gacankaas ayaa sababay in loo bixiyo Asayle ama Kelli-Asayle.
          Maxaa yeelay dumar badan oo raggooda lagu shaqaysanayey ayaa qaaday
          asay. Fiiri Dktr. Saadiq Enow “Dhalashadii iyo Dhabarjabkii Soomaali
          Weyn 4.” </em>Abeelle: Waa magac nin Talyaani ahaa oo gumayste ahaa.
      </p>
      <hr />
      <p>MAANYARIDU SOOMAALI WAA Yuusuf Cismaan Keenadiid Gabaygan waxaa
        tiriyey abwaankii waynaa ee Yuusuf Cismaan Keenadiid. Taariikhdu waa
        dabayaaqadii 1950naadkii. Geyiga Soomaaliyeed oo dhan waxaa gumaysanayey
        quruumo kale. Dhaqdhaqaaqyadii gobannimo u-dirirka ahaana waa la
        dhexgalay oo waxaa ku milmay qaar dabadhilifyo ah oo gumaystayaasha
        gacan-saar la lahaa. Kuwaas ayaanay markiiba gumaystayaashu kor usoo
        qaadeen si ay ugu sii dhiibtaan xorriyad ku meelgaadh ah oo ay lasoo
        noqon karaan markii ay doonaan. Haddaba cadaawaha umadda Soomaaliyeed
        iyo cawaantoodu waxay yaqaanniin meesha umadda Soomaaliyeed ka
        nugushahay ee laga wareemi karo ama laga xagal daacin karo. Dabcan waa
        qabyaaladda. Markaa ururkii ugu xoogga badnaa dhaqdhaqaaqyadii
        gobannimo-doonka ee la odhan jiray Es.Waay.El (SYL) ayaa la dhexgalay
        markii ay guushii soo dhawaatay. Khaakhuul qabiil ayaa laga dhex oogay.
        Markaa abwaanku wuxuu isku deyayaa inuu dadka waaniyo, isaga oo
        iftiiminaya meeqaanka liita ee Soomaalidu ka taagan tahay dareenka
        Somaalinimada iyo Islaamnimada labadaba. Wuxuu yidhi: Maan-yaridu
        Soomaali waa, meheraddeediiye Maslaxaddeeda garan-weydey iyo, marinkii
        toosnaaye Macnahay ku noolaan lahayd, maluhu siin waaye Maamuus la’aan
        lagu wadey, moodayaan nolole Miis xumida heysiyo dulligu, waw macaan
        yahaye Mabsuud weeye badidood waxay, mudan-hayaan ceebe Muslinnimada
        sida loo mud-mudi, kama maseyraane Maqaam-xumida waxa joojey waa, muran
        dhexdooda ahe Iyagaysu muuqanahayee, moog adduunyada ee Murtidey
        lahaayeen diliyo, magaca kooda ahe Muwaafaqo kolkii laga gafaa,
        mowtigood galaye Anigaa ku mira-dhaama baa, meleggu saarraaye Macrifo
        uma yeeshaan wuxuu, baran masaalkoode Macaamilada aadmigu ku jiro, laga
        madoobeeye Martabadaa adduunkiyo cilmigu, umaba muuqdaane Dadkey madaxdu
        ka xumaato way, marin habaabaane Kuwa muqaddimada looga dhigey, waa
        manfaco doone Mar maxaad cuntaa keliya buu, yahay muraadkoode Nin
        mushaharo eexeyn-hayaa, waa miskiin dhabahe Muddeec waxa ka dhigay waa
        inuu, maarmi-waa yahaye Muddaafacana seeg iyo inuu, maya yiraahdaaye
        Culimadana damac baa melgoo, mooyi sey tahaye Milladdiyo shareecada bar
        baa, maal ku iibsada’e Marsiin iyo fudeyd buu ku dhacay, magane
        diinkiiye Maan-gaabka iyo weys hayaan, kii mufti ahaaye Ardeydaa
        mujaadilo la geli, macallinkoodiiye Midkii dhowr masalo soo bartaan,
        maaro loo heline Makas-tiyo intii caamo bey, madax-wareersheene Hadba
        xaal muraad lagu waraa, leyna maqashiine Waase waxaan Minhaajkiyo
        Tuxfaha, meelna kaga oolle ISTAAGEERID LAGA WAA Cismaan Yuusuf Keenadiid
        Maansada soo socotaa waa masafo. Masafadu waa nooc kamid ah maansada
        Soomaaliyeed oo berigii hore ay caan ku ahaayeen culimadu. Waxaa tan
        tiriyey Cismaan Yuusuf Keenadiid oo qudhiisu ahaa nin culimo ah.
        Wakhtiga uu tirinayaa waa mar ay sooba dhawaatay xorriyaddii beenbeenta
        ahayd ee la siiyey laba gobol oo kamid ahaa dhulkii Soomaaliyeed ee
        gumaystayaashu bililiqaysteen. Waxa uu iftiiminayaa dhibkii jiray
        berigaas, dawladihii kala qaybsaday dhulka Soomaalida, dabadhilifnimadii
        dadka qaarkood lagu ibtileeyey iyo sida looga tegay kasoo-horjeesiga
        gumaysiga iyo ku-dhaqanka Islaamnimada dhabta ah. Wuxuu yidhi: Axmadow*
        tixdii maanso, tirinteedba daayaye Indhoweyd ka tegayoo, tooggo uuma
        yeelane Kolse haddaan ku tacalluqo, saan u taxo ma waayee Tuduc uun baan
        ka sheegaa, tororogi ma fiicnee Sida loo tebaayaa isaga-key tallaalane
        Taallo iyo buur iyo kama tuuro meel xune Tubta kama qalloocshiyo
        ta’wiilaha higgaaddee Takhtarkeed inaan ahay, waad igu tiqiinaye Meeshii
        aan ka taab-saaro, raga qaar ma tabayee Wow tallaaba qaadaa, an kuma
        turunturrooda’e Dhaaxaanse tabo jadiidiyo meelo kaaga taabtaye Tu yar oo
        aan kuu sheegi, bal tilmaanso caawana Afartaas tusmeeyaye ma tammimay
        sidaydii Ma tartiibshey maansada awal baan tacliimaye Sow xarafka kuma
        toosin ta’da kama habaabine Taasi weyga degataye tiraab kale waxay tahay
        War Soomaali tala xumo, taag looga waayaye Tabtay horey u soo baratay,
        marna kama tegeysee Tadbiir kale ma hayso’e iyadaysku taagane
        Istoleysigii gacalo, tusi waa Ilaahaye Iyadaysu tumanaysa, teeri iyo
        billaawe e Istaageerid laga waa, isu turinamaysee Tabaalaha adduunkiyo,
        taariikh eegi meysee Waxay tacadi soo aragtay, iney toosto diidaye
        Cilmiga loo tartamayana, u tacjiilimeysee Shisheeyaha ku tuman iyo tooda
        fiirin weydaye Xornimada u timid haatan, toodoobi meysee Diinta tiirinta
        u baahan, waxba uguma taallee Tiiraanyo kama hayso, tafarruqa la
        geliyaye Si kastoo ad ula talisid teedii uun weeye e Dalkoodii rag baa
        tebiyey iyageyska tuunsane Ingiriisku tahantiyo toogadiba ka helyaye
        Faransana tabkiciyoo tiisii waa ku heystaye Inta kale waxaa taabay,
        Talyaani iyo Xabasho e Amxaarkana tix-gelin iyo turaal lagama eego e
        Tol-waynihii Ogaadeen tuu ku falay la maqalyaye Gabal toogey qaarkoodna
        xabsiguu ku tuuraye Nimankii u talinaayey Tafarraa* dhammeeyee Tallan
        iyo kuwii haray tawal baa dilaayoo Waa ka tubaha soo jiiray Ina-Tarabbi*
        keligiye Isaaqna looga tabar sheegay, takhtigii dhulkiisee Wuxu tiriyo
        maal qabay, kor u tiigan waayee Arladi tooxa weyneed ku tallaabsan
        waayee Inkastooy tigaadowdo tuldihii, daaqsan waayee Toban mayl ma
        dhaafsiisna taaggii Hargeysa e Majeerteenna laga teed halkuu Toga ku
        dhaqayaye Kobtii lagu tammadin jiray laga wada takooryaye Taxkuumadi ma
        seejine tunjileecsi weeyee Toomihii Marqaan iyo tegi waayey Ceel-cade
        Tiiriga agtiisiyo waakan tuuran Beyra’e Afartaas tusmeeyaye ma tammimay
        sidaydii Ma tartiibshay maansada awal baan tacliimaye Sow xarafka kuma
        toosin ta’da kama habaabine Taasi weyga degataye tiraab kale waxay tahay
        Yuu.En-nada* taarka loo direy waxba nama taraayee Waxay taawin badidood
        si laynoo taxaabto e Waa la takhantakhayn jiray ninkii tiro-yar weligiye
        Tiirridatan gaalo ah, jinnaa inagu taagaye Waa niman takoormayoo,
        towxiidka diidaye Towreed iyo Injiil iyo teennaba ka beyre e Tawaani
        keen-isuma hayso, isku towna maahine Ninkii haatan taabacayna, tubta
        kheyrka seegyaye Togaggii Firdowsaad tegi-maayo weligiye Inkastuu wax
        sii tuurto, isagay u tuudine Risqina taharoweyniyo, tabar laguma helayee
        Taftar baa hor lagu dhigay, tanaadkiyo saboolkee Ninba waxaa u taal
        meel, tii loo xariiqaye Tafan-taaf in lagu doono, toolmooni maahee
        Dowladdana tukubo iyo tuugmo laguma gaaree Haddaan rag isku tacaddoobin
        tiginkeed ma aasmee Horaa loo tijaabshoo cayaar kuma timaaddee Taawil
        iyo buruud iyo tadcaar wax u ah dhiiga e Cadowse soo tabcadayoo, leh
        tareen iyo dayuurado Nin tusbax iyo laan qaatay, taag uma helaayee
        Banbada laysku tuurona, toorreey gaari maysee Haddaynaan wax tabaraysan,
        rag waa kii is-tiilee Aan qalabka lagu tuugsan tumasho iyo ganacsiba Ee
        tabaabulyada seegno, waxba taransan maynnee Tawakalidda Eebbena tiir la
        cuskan weeyee Taliyuhu isaga weeye, tadbiirshaha aduunka e Waxaan
        tabarruk ka helnaa tilaawada Quraankee Taqwa iyo cibaadiyo towbad baa
        danteen ahe Tukashaduna faral weeye taarik waa la caayaye Hadaynaan ka
        tegin diinka Rabaa inagu toosane Tuu fali lahaa iyo, isna tiis la
        laabanee. <em>Axmed: Waa will uu dhalay abwaanka Cismaan Yuusuf
          Keenadiid. </em>Tafarre: Waa Xayle Salaase, boqorkii cimriga dheeraa ee
        Xabashida oo waagaas talinayey. <em>Ina-Tarabbi: Ma helin warbixinta
          ninkan, wuxuuse u egyahay hoggaamiye kasoo jeeda gobolka.
        </em>Yuu.En-na: Waa Qaramada Midoobey (United Nations – U.N.) oo lasoo
        gaabiyey dabadeedna la Soomaaliyeeyey. HALGANKII BARKHADCAS Halkan
        waxaynu ku xusaynaa oo ku bilaabaynnaa buuggeena maansooyin kooban oo uu
        tiriyey abwaan Maxamed Ismaaciil Baasarce “Barkhadcas”. Abwaanku intii
        uu noolaa waxa lagu naanaysi jiray “Balaayo-Cas” laakiin markii uu
        dhintay ayaa loogu bedelay “Barkhad-Cas”. Abwaanku wuxuu hano-qaadkiisii
        hore u badnaa dhinaca magaalada Cadan ee dalka Yaman. Laakiin markii uu
        kusoo laabtay dalka, gaar ahaan magaalada Hargeysa wuxuu ka bilaabay
        dhaqdhaqaaq gobannimo-doon ah oo lagaga soo horjeedo gumaysigii
        Ingiriiska. Waxaa kamid ahaa ereyadii halhayska u ahaa ee bilawgiiba
        laga xafiday: Ayuu guullahay gargaaraayoo? Ayaa garanaaya gobanimadoo?
        Ayaa la gembiya gumaysiga? Wuxuu abwaanku waajib iskaga dhigay
        wacyi-gelinta bulshada ee dhinaca gobannimada iyo gumaysi-diidka. AAN
        OOYEE ALBAABKA II XIDHA Barkhadcas Haddaba sanadkii 1958kii ayaa waxaa
        magaalada Hargeysa soo booqday nin Ingiriis ah oo la odhan jiray “Duke
        of Gloucester” oo adeer u ahaa boqoraddii Ingiriiska. Ninkaas oo uu
        dalkiisu si wuxuushnimo ah u gumaysanayey waddamo qaaradaha Afrika iyo
        Aasiya ku yaal oo fara badan. Haddaba intii aanu dalkaba soo gaadhin
        ayaa la bilaabay u-diyaargarowga soo-dhaweyntiisa. Waxaa loo yeedhay
        abwaanadii wadanka ayaga oo laga codsaday in ay soo dhaweeyaan
        sarkaalkaa Ingiriiska ah. Dabadhilifyadii ayaa durbaannada tuntay.
        Dadkii aan indheergaradka ahaynina waxay iska noqdeen sida caamada lagu
        yaqaanno dameeri dhaan-raacday. Haddaba abwaan iyo hal-abuure Maxamed
        Ismaaciil Baasarce “Barkhadcas” wuxuu kamid ahaa dadkii laga codsaday
        inay maansooyin kusoo dhaweeyaan sarkaalka Ingiriis, laakiin isagu wuu
        iska diiday taas, waxanu codsigaas kaga jawaabay maansada la
        magac-baxday Aan Ooyee Albaabka ii Xidha oo uu ku sheegayo xumaanta
        gumaysiga iyo nacaybka uu u qabo gumaystaha. Wuxuu yidhi Barkhadcas:
        Awoowgey ninkii indhaha tiray Ninkii aabbahay adoonsaday Ninkii anigana
        i iibsaday Ninkii ifka igu adduun tirey Haddaan ogohoo-nan ka aarsan
        karayn Haddaanan Aadanoow unuunka jarayn Asaag li’i baa ishaa i baddee
        Ninkaa aragiisa uurkaan ka necbee Aan ooyee albaabka ii xidha Isagoo
        Iglan* jooga buu i diloo Ushuu soo fidshaa i iimaysoo Waa taa aramidi i
        oofa tirtee Haddaan ogohoonan ka aarsan karayn Haddaanan Aadanoow
        unuunka jarayn Asaag li’i baa ishaa i baddee Itaal darri aan la eedaadee
        Ninkaa araggiisa uurkaan ka necbee Aan ooyee albaabka ii xidha Arladii
        ka samroo aduun ma hayee Haddii la ilaashay afkaygii Haddaanan ikhtiyaar
        aqoontay hadlayn Haddaanan eray qudha shirkaas odhanayn Asaag li’i baa
        ishaa i baddee Ninkaa araggiisa uurkaan ka necbee Aan ooyee albaabka ii
        xidha. Wixii arrineen Ilaahay jeclayn Aayaadka Qur’aanka wada aragtoo
        Udgoonena yidhi, “Indhaha ka qarshee,” Asaag li’i baa ishaa i baddee
        Ninkaa aragiisa uurkaan ka necbee Aan ooyee albaabka ii xidha. Ugaadha
        ninkii dhaqee urursada Ruuxii eegayaa adduun ka baxshee Raggiinii ogaa
        horuu u arkee Ninkii ooridiisa geynaayoow Iimoowdaye axankaaga waynee.
        Bal Ogow Isticmaarku Abidkii Irriduu Marinaayo Awr Raran Irbad buu Ku
        Dayaa Ayaanta Horee Raggaan Arkayee U Abasaxayow* Ninowna Ha Odhan
        Soomaalaan Ahee Ordoo Magacana Ka iibsada. Libaaxa Annayiyo Abaarso ka
        ciyey Aburriin* lo’da joogta baa urisoo Ooday jabisaa intay ka dhacdoo
        Amsaxuu ka guraa idaylkeede Wakaa Ingiriiskii iidaayee Idina u
        dabaaldegoo adhiyohow Ordoo magacana ka iibsada. <em>Iglan: Waa gobol
          kamid ah dalka Ingiriiska laakiin halkan waxay ugu jirtaa isla dalkaas
          oo dhan. </em>Abasax: Waa abasaxa geela dhedig, waana marka ay haluhu u
        baahan yihiin awr abaahiya. Si kale haddaan u dhigno, waa hammoodka
        geela dhedig. <em>Anaya, Abaarso iyo Aburriin: Waa deegaanno aan kala
          fogfogayn oo dhinaca galbeed ka xiga magaalada Hargeysa. AFGARAN-WAAGU
          WAA GUMAYSIGA Abwaan Barkhadcas waxaa maalin kale soo maray gabdho ay
          hore isu yaqaanneen. Dadka qaarkood waxay leeyihiin gabadh keli ah ayey
          ahayd. Abwaanku wuxuu fadhiyey geed hoostii. Wuu xanuunsanayey oo aad
          ayuu raadka xanuunku uga muuqday korkiisa. Markaa gabdhihii waxay ku
          murmeen, “Tolow qofkani ma Maxamed baa?” Dabcan way garanayeen ee waxay
          cabbirayeen isbedelka ka muuqda jidhkiisa uu xanuunku dooriyey. Markaas
          ayuu gabdhihii ugu xog-warramay maansadan heellada ah oo uu ku muujiyey
          in dhibaatada haystaa aanay ahayn xanuune, ay tahay aramida iyo
          tiiraanyada gumaystaha. Wuxuu yidhi abwaan Barkhadcas Ilaahay ha u
          naxariistee: Adigaa gabadhyahay, habeen gudayee Anigoon guunyo waayin,
          geel dhalay Gasiinka la cuno, afkaa ma gashoo Gaajiyo cudur gaanka iima
          sudhnee Waxa i goday waa gumaysiga Hooyaday gacalaa afkuun garatee Sidii
          garanuug joogta geyi abaareed Amase geri laacay geed sare Gurucaa dheeri
          waa gumaysiga Sidii geesi uu tolkii gacma jaray Garawshiyo waayey oon
          gardarrayn Ilmadan gu’i weyday ee gobo’liyo Gama’aan diiday waa
          gumaysiga Waanigii gabannimo aroos ku galee Waanigii gaari helay garaaro
          lehee Gaasira isagaa na kala gooyee Carruur ma gargaarsadoo ma gartee
          Goblankaan ahay waa gumaysiga Maan gaadhin gankaad i moodaysee Gu’gaygii
          soddonkii labbuu ka gudbee Guudkaa i caddaaday ee i gu’iyo Gabaxdaan
          idhi waa gumaysiga Wax ii gooniyiyo guhaad ma qabee Somaalaa giddigeed
          is gaadaysoo Cadhadaan gubnahay waa gumaysiga Gambadii dumarkaa la’ii
          guntiyoo Gabbal baa iigu dhacay gasiirad cidloo Gabaahiiri waa gumaysiga
          Rag baa gacalkay na kala gooyoo Gaaliyo nacab baa u geesa ahoo
          Afgaran-waagu waa gumaysiga Garaadnimo iyo gobbaan u dhashoo Gibir baan
          ka baxshaa haddaan wax gadtoo Nin gini qaatay baa i gacan galiyoo
          Gartay-daan waayey waa gumaysiga Guullow adigaa gargaaro lehoo Ninkii la
          gumaysto u gacan-celiyee Anigoon afar gaal gabaar u ahayn Anigoo
          geesiyoon gaboonayn Inaan calan gaar ah guudkayga sudhiyo Lixdanka
          gobonnimo i gaadhsii. Geesiga Madow Cabdillaahi Suldaan Timacadde, 1961
          Gabaygan waxaa tiriyey abwaankii waddaniga ahaa ee Cabdillaahi Suldaan
          Timacadde. Wuxuu iftiiminayaa sida quwadaha waaweyn ee reer-Galbeedku
          (gumaystayaashii hore) aanay u rabin guul ay helaan waddamada yaryar ee
          korayaa (la-gumaystayaashii hore). Waxaa loo fahmi karaa, digniin uu
          siinayo quruumaha curdinka ah si ay isaga ilaaliyaan shirqoollada lagu
          hagar-daamaynayo. Waxaa uu markhaati uga dhigtay digniintiisa, sida
          geesigii u kacaba boqonta loo jarayo. Tusaale wuxuu usoo qaatay dilkii
          Gaandi-gii reer-Hindiya, dilkii Kamaalu-Diin oo ahaa danjire Masaari ah
          oo Muqdisho joogi jiray waagii gumaysiga, dilkii Maxamuud Xarbigii
          reer-Jabuuti iyo geesigii Afrikaanka ahaa ee lagu magacaabi jiray
          Batriis Lumuumba. Wuxuu Cabdillaahi Suldaan kala dardaarmayaa
          siyaasiyiintii dawladdii curdinka ahayd ee Soomaaliya, inay aaminaan oo
          nasteex moodaan gumaystayaashii shalay iyo xulafadooda. Haddii kale
          waxaa dhici doona caaqibo-xumo aan la mahadin, ayuu yidhi. Taladii
          Cabdillaahi Suldaan lama qaadan, waxaana lagu dhacay dabinkii uu ka
          digayey. Dabadeed waxaa laga dhaxlay ayaan-darradii ku habsatay umadda
          Soomaaliyeed intii yarayd ee xornimada heshay. Wuxuu yidhi Cabdillaahi
          Suldaan Timacadde: Qaramadan gadaal-kacay qarbigu, waa geddiyayaaye
          Gobannimada lama doonayaan, gadasho mooyaane Wiilkii garaad lagu tuhmaba
          way ka gurayaane Gardarriyo is-yeelyeel horaa, Gaandi</em> loo dilaye
        Kamaalu-Diinna* qaar baw gabaday, qaatay giniyaade Xarbigii* guntaday
        bay qunbulad, haad u geliyeene Geesiga madow uma oggola, guusha
        reer-Yurube Geerida Lamuumbaa* wadnuhu noo gig leeyahaye Geyigiisa
        goortuu qabtee, gees isugu leexshay Iga guura galabtuu yidhaa, geeddan
        loo xidhaye Godka waxa u qoday Haamarshool<em>, waa gedduu rabaye
          Maantaba hadday gawraceen, way gam’ahayaane Meeshuu galaba doollaarku
          waa, uu gembiyayaaye Ninkii dunida kala gaabiyaa, garabsanaysaane Raggan
          gacanta haystoow wallee, saad-dambaad gariine Qudheennani intaynaan geb
          odhan, yeyna kala gaadha Haddii kale se goor aan fogayn, gawda bal aan
          eegno. </em>Gaandi: Waa Mahatma Gaandi. Wuxuu ahaa garyaqaan u halgami
        jiray xorriyadda reer-Hindiya waagii Ingiriisku gumaysan jiray. Wuxuu
        aaminaa in la halgamo ayada oo aan dhiig la daadin. Hoggaamiye ruuxi ah
        ayuu u ahaa reer-Hindiya laakiin waxaa la dilay markii Hindiya heshay
        xorriyaddeeda. Waxaa dilka ku fuliyey nin xagjir ah oo Hindoos ah
        laakiin waxaa la rumaysan yahay in shirqool ka dameeyey dilka.
        <em>Kamaalu-Diin: Waa Kamaalu-Diin Saalax oo ahaa nin Masaari ah oo aad
          ugu halgamay sidii Soomaalidu uga xoroobi lahayd gumaysigii reer-Yurub.
          Wuxuu dalka u yimid asaga oo ahaa nin ka socda dawladda Masar laakiin
          muujiyey jacayl aan qiyaas lahayn oo dhinaca Soomaalida ah. Taasi werwer
          ayey ku abuurtay gumaysigii. Kamaalu-Diin waxaa Muqdisho lagu dilay 17
          Abriil 1957. Waxaa dilka fuliyey nin Soomaali ah laakiin waxaa la
          rumaysan yahay in shirqool ka dambeeyey. </em>Xarbi: Waa Maxamuud Xarbi
        oo ahaa geesi Soomaaliyeed oo kasoo jeeday dhinaca Jabuuti. Waxaa si
        shirqool ah loo khaarajiyey isaga oo ku foogan hawlaha gobannimo-doonka.
        Dayaaraddii uu la socday ayaa burburtay, waxaana la yaqiinsan yahay in
        shirqool isaga ah loo qarxiyey diyaaradda. Geerida Maxamuud Xarbi waxay
        dhacday 1960kii. <em>Lamuumba: Waa Batriis Lumuumba oo ahaa halgamaa
          reer-Koongo ah. Wuxuu u halgamay in dalkiisu xorriyad ka qaato
          gumaystihii Biljam. Xorriyaddii kadib wuxuu noqday raysal-wasaaraha
          Koongo-Kinshaasa laakiin in markiiba waxaa lagu inqilaabay shirqool ay
          maleegeen Sii.Ay.Ee (CIA) iyo gumaysigii Biljam. 1961 ayey milateriga
          Biljam dileen Lumuumba isla markaana gubeen maydkiisii. Arrintaasi
          tiiraanyo weyn ayey ku reebtay shucuubta gumaysi la-dirirka ah. Waxaana
          la yaqiinsaday in aanu reer-Galbeedku rabin geesi Afrikaan ah oo
          dalkiisa ku maamula siyaasad ka madax-bannaan gumaystayaasha.
        </em>Haamarshool: Waa Daag Hamarshool (Dag Hammarskjold) oo ahaa nin
        Iswiidhish ah oo xukumayey Qaramada Midoobey (UN) min 1953 ilaa markii
        la khaarajiyey oo ahayd 1961. Wuxuu Timacadde qabaa inuu lug ku lahaa
        dilkii foosha xumaa ee Batriis Lumuumba. Nidarray Xaylow Cabdillaahi
        Suldaan Timacadde Gabaygan waxaa tiriyey geesigii waddaniga ahaa ee
        Cabdillaahi Suldaan Timacadde. Wuxuu kaga hadlayaa niman Soomaali ah oo
        la shaqaynayey gumaysigii Xabashida ee Xayle Salaase isla markaana si
        nacasnimo ah uga soo horjeeday horumar kasta oo ay umadda Soomaaliyeed
        xorriyad ku gaadho. Wuxuu si gaar ah u magacaabayaa nin gumayste-kalkaal
        ahaa oo la odhan jiray Cagoole. Cagoole wuxuu daacad u ahaa xukunkii
        Xabashida ee Xayle Salaase, waxanu u dadaalay sidii dhulka Soomaali
        Galbeed ugu hoos jiri lahaa xukunka Itoobiya. Cabdillaahi Suldaan
        Timacadde, wuxuu ku taamayaa in dhulka Soomaaliyeed ee ilaa Hawaas iyo
        ilaa Negeyle iyo ilaa Nayroobi lasoo celin doono oo aan la nasan doonin
        ilaa riyadaasi xaqiiqowdo. Waxaa kale oo uu nadar la gelayaa Xayle
        Salaase. Wuxuu leeyahay, “Naagaha midkeen lagu daraba nidarray
        Xayloowe.” Marka aan buuggan qorayo (2012) waxaa laga joogaa markii
        gabayga la tiriyey 50 sano iyo dheeraad (1960), waxaana iska cad cidda
        labadii qolo naagaha lagu daray iyo cidda nidarkoodii dhaboobay. Waxse
        dambeeya Allaa og. Wuxuu yidhi Timacadde: Naxwihiisa gabay waanigii,
        nimiri ku ahaaye Ma naannaabiyo ee kaygu waa, nibirraddiisiiye
        Nadaamkiisa anigoo yar baan, nuuradayn jiraye Bal aan nudo tixdaan
        Yuusufow, nuunka ka higgaadshay Nimcada kuma xamdiyo ruux haddii, naarta
        loo lulo’e Namruud iyo Kancaan waa kuwuu, nacay Ilaaheene Nasiib ma leh
        ninkii uga dudaa, gaalo naxariise Nacallaa qabsada kaadirkii, kiisa
        naasila e Nin nifaaqa mooyiye khalqigu, wuu ku neefsadaye Soomaalidaa
        naaxday baa, qaar ka naxayaane Nasaqnimo Cagoolow* Rabbaa, naaska kuu
        sudhaye Ogaadeenku* waa nala niyoo, nuurki wada gaadhye Nafarkiyo aday
        kugu hodeen noolka Xabashaade Nacabkaaga weeyaan waxaad, nugusta*
        haysaaye Kuwii Nebiyadii caasiyaa, naashka kuu dhigaye Naxlina kuu gal
        Soomaalidaad, naafi leedahaye Ninkiise dhiigga nuugaba mar buu, nudaygu
        qoonmaaye Naqa laaso dabadeedna waa, laydin naawiliye Naaliyadda
        goortaan duldhigo, tan iyo Nayroobi Nageyliyo caruusaad haddii, naafaq
        ku habsaamo Nasan maynno meeshiyo Hawaas, nacam Ilaahay ye Raggii nadiga
        kuu qaadan jiray, niibka ka adkaaye Haddii aan nadaadiga la raran,
        naruradaan geysto Nakh-nakhdiyo dajidu waa intaan, nowdu kuu bixine
        Wallee inaan nawaaxiga Shawaad lagu nagaanayne Niska dhexe habeenkaad
        misana, now dhe leedahaye Meeshiyo Niyuu-Yaag haddaad, noolka bixin
        doonto Nasaariyo Yahuud baad u noqon, nayl xun oo kale ee Naagaha
        midkeen lagu daraba, nidarray Xayloowe Hadday nabaddu kula naaqus tahay
        nooli kulanteeye. <em>Cagoole: Waa Cabdillaahi Faarax Cagoole oo ahaa
          nin Soomaali ah oo daacad u ahaa dawladda Itoobiya kuna dadaalay sidii
          Soomaali Galbeed ugu hoos jiri lahayd xukunka Itoobiya. Wuxuu ahaa nin
          aw ah oo yaraantii xer lagu daray, af-Carabiga iyo af-Amxaarigana wuu
          yaqaannay. Wuxuu ahaa curyaan ku socda gacmaha iyo jilbaha, sidaas
          ayaanu kula baxay naanaysta Cagoole. Waxaanay dadka qaar u qabeen nin
          amran. </em>Ogaadeen: Waa qolo macruuf ah oo ku aroorta qabiilka
        Daarood, lagana heli karo dhammaan dhulalka Soomaalidu degto laakiin ku
        xooggan dhulka Soomaali Galbeed iyo dhulka Soomaaliyeed ee Keenya
        xukunto. <em>Nugus: Waa af-Xabashi uu macnihiisu yahay boqor. INGIRIIS
          RAGGUU LAAYEY Ibraahim-Gadhle Ibraahim Sulaymaan “Ibraahim-Gadhle” wuxuu
          ahaa abwaan Ilaahay ku mannaystay indheergaradnimo iyo farshaxan
          suugaaneed oo aad u heer sarreeya. Waxaa saldhig iyo deegaan u ahaa
          magaalada Jabuuti. Waxaanu kamid ahaa dadkii usoo joogay gumaysigii
          Faransiiska ee umadda reer-Jabuuti soo silciyey. Indheergaradnimadiisa
          iyo farshaxannimadiisa waxaa laga dheehan karaa suugaantiisa badda ah.
          Bal inta aanan soo qaadan maansada gumaysi-diidka ah ee aynu buuggan ku
          xusi doono, ila dheeho heerka iyo martabadda uu gaadhsiisnaa suugaanta
          iyo samo- talisnimada. Ibraahin Gadhle waa abwaankii lahaa ereyadan
          waanada ah ee soo socda: Midigtaadu yey noqon, Mid tolkeed u muruq weyn,
          Murjinkaagu yuu noqon, Magli dila walaalkii, Magacaagu yuu noqon, Mid
          xumaan ka marag-kaca, Sida macawisaa qaar, Ninba maalin yuu xidhan,
          Hadba kii muraadle ah, Hawga dhigin maqaar-saar, Mar waxaad
          dhadhamisiyo, Mijin qaad ah haw dhiman, Hana talin masiibiyo, Wax
          makhluuqa kala dila, Maskaxdaadu yay noqon, Maqal lagula leeyahay, Yaan
          toban muftaax iyo, Lagu furan masaabiir, Waxaad shalayto mudatiyo,
          Mahadhada xusuusnoow, Halkii qorigu kaa muday, Mar labaad lugtaadiyo,
          Cagtu yaanay kula marin. Abwaan Ibraahin Saleebaan wuxuu soo gaadhay
          ayada oo ay gumaystayaashii shisheeye cabiidsanayaan bina-Aadan fara
          badan oo ay ku jirto umadda Soomaaliyeed. Wuxuu si gaar ah u dulsaarnaa
          meeshii uu joogay gumaysigii Faransiiska oo kamid ahaa kuwii ugu arxanka
          darnaa duul wax gumaysta. Wuxuu usoo joogay ama maqalay Soomaali badan
          iyo xitaa Afrikaan badan oo xasuuq loo geystay. Wuxuu hebel iyo hebel u
          yaqaannay culimo iyo aqoonyahanno unuunka laga jaray ama la kaxaystay oo
          aan dib loo arag meel ay jaan iyo cidhib dhigeen. Haddana wuxuu usoo
          joogay ayada oo dhammaan gumaystayaashaas laga dulqaaday umaddii
          Soomaaliyeed, alxamdulillaah. Laakiin xorriyaddii la helay waxay noqotay
          mid dhicis ah maadaama taladii u gacan-gashay dad gumaystuhu beertay oo
          la odhan karo waxaa loo sii yara wakiishay hawshii gumaysashada. Waxay
          noqdeen dad aan laga filahayn in ay usoo aargudaan umaddii saxariirka la
          soo baday. Ayaan-darradaasi kumay koobnayn umadihii Soomaaliyeed, waxaa
          la qabay guud ahaan shucuubta Afrikaanka ah badankooda. Markaas ayuu
          abwaan Ibraahin-Gadhle tiriyey gabaygan tawaawaca ah: Allahayow
          adduunyada markaad, taagtay udubkeeda Ama aad abuuratay khalqiga, Aadan
          iyo Xaawa Maalintuu Iblayskuna kufriyey uu, diiday amarkaaga Imminkiyo
          ayaantaa maxaa, belo adeegeysa Imisaa ardaa fiican iyo, aqal madoobaaday
          Ubadkay siteen iyo maxaa, dumar agoonoobay Imisaa arwaax hoyatay oo,
          gaal iyo Islaan leh Axmadkii</em> la doortiyo maxaa, Nebiyo loo ooyey
        Abuubakar Siddiiq* iyo inuu, Caliba iiljiifo* Inkastoon ogsoonahay
        inaan, axadba waaraynin Wadka Eebe soo diro wax baa, aniga ii dheere
        Ifka ruuxa joogaa kol buu, ku istareexaaye Kol uun bay anfaaciga macaan,
        iligga saaraane Ikhtiyaar kol uun bay helaan, uumiyaa kale ee Aasiya ba
        waxay leeyihiin aarmi iyo xooge Annagana Orobbaa* sidii, awrta noo
        rarane Waagii iftiimaba kun baa, nalaga aasaaye Bal qabsoo ugaadhiyo
        sidii, adhiga weeyaane Eygaa ciyaayaa hadduu, dhaamo inankeenna
        Afrikadan Ilaahow maxaa, laga abuuraayey?* Allahayow alhuumiyo maxaad,
        iinta ugu yeeshay? Allahayow awood iyo maxaad, aalad ugu diidday?
        Ummaddaada Eebbow maxaa, loogu kala eexday? Ingiriis ragguu laayey baan,
        cidi illaaweyne Axmad-Guray* unuunkay jareen, ehel ha waayaane Oomaarna*
        waad wada ogtihiin, uubtii loo qodaye Sayidkii* addoonsiga nebcaa,
        aakhiro u tabiye Waa kuwii Cadhoolana* ajalay, calankan awgiiye
        Halyeygii Bashiir* bay dharaar, adhaxda gooyeene Maxamuud* sidii loo
        arjumay, aamus laga qaadye Imaam Cusmaan* baa ku maqan, ololeheeniiye
        Ablay bay u quudheen nin ragi, kuma ataageene Eeddii gumaystaha haddaan,
        in yar ka faalloodo Axaddii bishii Maaris* iyo, hore Isniintiiba
        Eedaanka waaberi markuu, noo addimay sheekhu Waa kuwii intay ururiyeen,
        edeg ka buuxsheene Waa kuwii awaaraha na tubay, aqab la’aaneede Waa
        kuwii uqaylkii guriyo, kii arrimin lahaaye Waa kuwii hablaha ugub
        diliyo, Aaminiyo Luule Waa kuwii Amaar iyo dugaag, oomman noo qubaye
        Immikana kuwaa talinayay, eebada u tumiye Isticmaarku ooduu dhigiyo,
        odaxdii waa taalle Ma ilbixin kuwii aan lahaa, way ka aargudane Iglan*
        baaba loo dhoofiyaa, weli addoontiiye Iib baa Amriik* loogu diray, odayo
        waaweyne Almaaniyana* kolay ku tahay, nala asqaysiiye Kol hadday abiid
        ii yihiin, oohintiyo ciilku Uurkii islaantii maxaan, uga abuurmaayay?
        Oofta iyo hooyaday maxay, adhaxda ii saartay? Allahayow awoowiyo muxuu,
        aabbe ii dhalayay?* <em>Axmed: Nebi Muxammed – nabadgelyo iyo naxariis
          korkiisa ha ahaatee. Magacyadii Nebiga waxaa kamid ahaa Axmed, Muxammed,
          Maaxi, Xaashir iyo qaar kale. </em>Abuubakar Siddiiq: Cabdillaahi ibnu
        Abii Quxaafa. Waa Nebiga saaxiibkiisii koowaad ee xagga dacwada
        Islaamka. Waana khaliifkii koowaad ee Nebiga dabadii hoggaamiyey umadda
        Islaamka. <em>Cali: Waa Sayid Cali binu Abii Daalib. Waa carruurnimo ugu
          hor rumeeyey Nebiga, waa Nebiga ina-adeerkii rumaad, waa saygii Faadumo
          Rasuul iyo khaliifkii afraad ee Muslimiinta Nebiga dabadii. </em>Orobba:
        Yurub <em>Beydadkan waxa la moodaa inuu abwaanku eedaynayo Eebbe (xumaan
          ka hufnaaye). Ilaahay waxan uga baryeynaa abwaanka inuu ka cafiyo wixii
          gef ah ee ka dhacay. Caqiidadeenu waa in aan Alle lala xisaabtami karin
          laakiin uu asagu xisaabinayo addoomadiisa. Dhinaca kale dadka wuxuu Alle
          abuuray ayagoo siman laakiin waxaa kala reeba camalkooda aakhiro iyo
          adduunba. Markaa Afrika ayadaa seexatay, dabadeedna waxaa helay cadow
          aan arxan lahayn oo bakhtigoodana ka kici waayey. </em>Axmed-Gurey:
        Wuxuu ahaa halyey hoggaamin jiray bulshada Geeska Afrika ee Muslinka ah.
        Wuxuu ahaa sheekh caalin ah. <em>Oomaar: Waa Faarax Oomaar Ileeye,
          halgamaa si nabadgelyo ah ugula diriray gumaysigii Ingiriiska, isaga oo
          af iyo aqoon u adeegsaday dagaalkiisa. Wuxuu u qoray dawladda Ingiriiska
          talagaraaf ay ku qornayd saddexdan erey “Hayaay, hayaay, hayaay.” Dalka
          ayaa dhawr jeer laga masaafuriyey, aakhirkiina wuxuu dhintay isaga oo
          masaafur ku maqan, waxaa ugu dambeeyey hadal isaga oo leh, “Dalkaygu ka
          yar wax la kala qaybiyo, dadkayguna ka tabar yar wax la rarto.” Fiiri
          qormada 16aad ee Dktr. Saadiq Enow ee Dhalashadii iyo Dhabarjabkii
          Soomaali Weyn. </em>Sayid: Waa Sayid Maxamed Cabdille Xasan,
        hoggaamiyihii Daraawiishtii gumaysi la-dirirka ahayd. Wuxuu ahaa wadaad
        ay ku fogaatay caqiiqada Islaamku isla markaana ku xeeldheeraa curinta
        maansooyinka af-Soomaaliga iyo shicirka Carabiga. <em>Cadhoole: Waa
          Cabdiraxmaan Cadhoole oo kamid ahaa halgamayaashii aqoonyahanka ahaa ee
          loo unuun-jaray gobannimo-doonka, gaar ahaan dhinaca Jabuuti. Si
          naxariis darro ah oo cadaawad miidhan ah ayey gumaysiga Faransiisku u
          dileen Cabdiraxmaan Cadhoole. Arrintaasi waxay ku reebtay shacabka
          reer-Jabuuti uur-ku-taallo iyo halgan adag oo ay usii galaan
          xorriyaddooda. Fiiri qormada Cabdalla Xaaji ee Halgankii Jabuuti.
        </em>Bashiir: Waa Sheekh Bashiir, wadaad iimaanku qanjaha joogay oo ka
        dhiidhiyey gumaysigii Ingiriiska. Waxaa lagu deldelay gobolka Togdheer.
        <em>Maxamuud: Waa halyeygii waynaa ee geesiga ahaa ee Soomaaliyeed. Waa
          Maxamuud Xarbi oo ahaa geesi gobannimo u-dirir ah oo ay shirqool ku
          dileen Faransiisku. </em>Imaam Cismaan: Waa Sheekh Cismaan Wacays oo
        kamid ahaa culimada reer-Jabuuti ee kasoo horjeestay gumaysigii
        Faransiiska. Wuxuu ahaa imaamka masaajidka Cabdilqaadir ee Xaafadda
        Afaraad ee magaalada Jabuuti. 6dii bishii Juun 1966 ayey gumaysigu si
        shirqool ah u dileen, Alle ha u naxariisto. <em>Axaddii bishii Maaris:
          Waa 19kii Maaris 1967 oo laga qaaday afti dadka reer-Jabuuti oo si weyn
          u diidanaa gumaysiga. Laakiin Faransiiska ayaa marin-habaabiyey aftidii
          oo ku sheegay in shicibkii reer-Jabuuti doorteen in gumaysigu sii joogo.
          Dhacdadaas waxaa laga tiriyey maansooyin badan oo ilmadu kaa qubanayso.
        </em>Iglan: Waa dal kamid ah dalweynaha Ingiriiska laakiin waxaa looga
        jeedaa waddanka Ingiriiska oo dhan. <em>Amriik: Maraykan.
        </em>Almaaniya: Waa Jarmalka. <em>Baydadkani waa cabasho. Ma habboona in
          qaddar dhacay laga cawdo ama laga murugoodo. Waxaynu Alle uga baryeynaa
          abwaanka inuu dembigiisa dhaafo oo u naxariisto. GALANGAL Maxamed
          Ibraahin Warsame “Hadraawi” Gabayga soo socda ee galangal waxaa uu
          Hadraawi tiriyey 1970needayadii, wakhtigaas oo uu socday dagaalkii
          xaqdarrada ahaa ee lagu qaaday reer Fiitnaam. Madasha uu ka tiriyey
          waxay ahayd mid lagu soo dhaweynayey wefti ka socday jabhaddii xaq u
          dirirka ahayd ee reer-Fiitnaam ee la dagaallamaysay dulmiga Maraykanka.
          Waftigaasi waxay marti u ahaayeen dawladdii Soomaaliya oo hiil la
          garabtaagnayd dulmanayaashii reer-Fiitnaam. Si aad u fahanto nuxurka
          gabayga aan kuu soo koobo taariikhda dagaalka Fiitnaam. Dagaalku wuxuu
          socday min 1955 ilaa 1975. Wakhtigaas ka hor markii gumaysigii
          Faransiiska laga saaray dhulkii uu gumaysanayey ee loo yaqaannay
          Indo-Shiina oo ah Fiitnaam-ta maanta, ayaa wuxuu dhaxal ahaan uga tegay
          kala qaybsanaanta Fiitnaam. Dabadeed waxaa jabkii Faransiiska kadib
          faraha lasoo galay dalka Maraykanka oo taageero siiyey qaybtii
          koonfureed ee Fiitnaam oo aan haysan taageerada shacabka reer-Fiitnaam.
          Shacabkii reer-Fiitnaam oo uu saldhig u yahay waqooyiga Fiitnaam, ayaa
          arrinkaas ka dhiidhiyey. Dagaal socday labaatan sano kadib waxay guushii
          raacday shacabkii gobannimo u-dirirka ahaa ee reer-Fiitnaam, waxaana si
          foolxun u jabay Maraykan iyo xulafadiisii faraha badnayd ee xaaraanta
          isku bahaystay. Bal aan tirakoob yar kaa xasuusiyo musiibadii ka
          dhalatay dagaalkaas labada dhinacba: Ciidadamadii labada dhinac ee
          dagaallamayey (1968) Maraykanka iyo xulafadiisa 536100 askari oo
          Maraykan ah 850000 askari oo koonfurta Fiitnaam ah 50000 askari oo
          Koonfurta Kuuriya ah 7672 askari oo Ostaraaliya ah 10450 askari oo
          Filibbiin iyo Taylaan ah 552 askari oo Niyuu Siilaan ah Wadarta askarta
          xulafadu waxay ahayd 1830000 (hal milyan siddeed boqol iyo soddon kun oo
          askari) Askarta shacabka reer-Fiitnaam ee gumaysi-diidka ah 287465
          askari oo reer Fiitnaam ah (laba boqol siddeetan iyo toddoba kun iyo
          afar boqol iyo shan iyo lixdan askari) Khasaarihii ka dhashay dagaalkaas
          labada dhinacba Dhinaca Maraykanka iyo xulafadiisa Mareykan: dhimasho
          58220 askari, dhaawac 303635 Koonfur Fiitnaam: dhimasho 220357, dhaawac
          1170000 Koonfur Kuuriya: dhimasho 5099, dhaawac 10962 Ostaraaliya:
          dhimasho 521, dhaawac 3000 Niyuu Siilaan: dhimasho 37, dhaawac 187
          Taylaan: dhimasho 1351 Boqortooyada Laawos: dhimasho 30000 Wadarta
          dhimashada askarta xulafadu waa 315384 askari Khasaaraha
          gobannimo-doonka reer-Fiitnaamka 1176000 (hal milyan, boqol iyo lix iyo
          todobaatan kun oo qof). Tirooyinka qaarkood waxay sheegayaan ilaa shan
          milyan oo qof in ay ku naf-waayeen xasuuqii loo geystay reer-Fiitnaam.
          Toddoba milyan oo bam ayaa lagu bam-gareeyey reer-Fiitnaam, taas oo ku
          laba jibbaarmaysay wixii bambo la tuuray dagaalkii labaad ee adduunka oo
          dhan. Waxaa dib ka dhashay 500000 (shan boqol oo kun) oo carruur
          laxaadkoodu kala dhantaalan yahay ah suntii hubka dartii. Xad-gudubka
          intaas le’eg ee laga galay reer-Fiitnaam, kama aanu dhigin kuwo u
          cabiidsama gumaysigii laga rabay. Waa ay dagaallameen, adduunka taagta
          daran oo dhamina wuu la ooyey. Haddaba gabaygani wuxuu ahaa mid lagu
          dhiirrigelinayo dagaalyahannadii reer-Fiitnaam ee diiday keenadii
          gumaystaha. Weli ayada oo uu dagaalkii Socdo ayey Soomaaliya yimaaddeen
          wefti ka socday jabhaddii xarbiyeysay. Markaas ayuu Hadraawi gabaygan
          qiirada iyo dhiirrigelinta ah u akhriyey. Gabaygu reer-Fiitnaam uma gaar
          aha ee wuxu quseeyaa cid kasta oo loo soo qaato keeno gumaysi. Wuxuu
          yidhi Maxamed Ibraahin Warsame Hadraawi: Galbis dhacay dadweynahan
          gabradey, gaafka igu meersan Qurux ganac leh gole dheehaniyo, bilicdan
          gaasheesay Gargarraanta nuurkiyo shacniga, la isku googgooyey
          Shirgobeedka guurtida fadhida, garangar waaheelan Marti gacala mudan
          laysu guray, gulufka heensaysan Gololada mashxaradaysa iyo, sacabka
          guugaabo Galladda iyo raynraynta iyo, gooha dami waayey Iyadoo
          gorfayntiyo la taxay, doodda gudaheenna Guddi werisayaa iyo nin kale,
          gooni hadalyaaba Qofba kaalin goorteeda buu, gaar u leeyahaye Anna tayda
          ii go’an haddaan, galo abbaarteeda Ma gunaanadaayee haddaan, jaro
          garraarkeeda Gayaaxaa haddii aan ka furo, madida ii gaaxsan Godolqaad
          hadday labada law, dib u yar gaalgaasho Gaawaha hadday buuxisoo, waliba
          gaash daato Ganuunkeeda xoorka le haddaan, madalka gaadhsiiyo Anigiyo
          garaadkay haddaan, idin guddoonsiiyo Geestayda waa iga dhanyahay,
          galangalkaygiiye Gadaashay ninkii odhanayow, gacanta ii haadi Afartaasi
          waa gogaldhigiyo, maanso gedeheede Godkaan degay warkaas guud haddaan,
          kor uga sii guuro Xaajada gondaha laaban iyo, godanka hooseeya Gunta iyo
          salkeediyo haddaan, saro gunaadkeeda Gawdiyo ujeeddada ladhkiyo, caawa
          iyo goobtan Nimanyahow gantaalaha subkaye, gamaska dhiigeeyay Nimanyahow
          galkiyo seefta yidhi, gees u kala leexda Nimanyahow sidii awr gurgura,
          caynku gubi waayey Nimanyahow garbaha buuxsadee, raray gardaadkooda
          Nimanyahow gadoodiga bartiyo, galow la soojeedka Nimanyahow habeenkii
          gudee, guura-bahaleeyay Nimanyahow gadiidkii socdee, meel hadh gali
          waayey Nimanyahow sariir lagu gam’iyo, gogal ka dheeraaday Nimanyahow
          guryaha diiday iyo, gaari lala seexdo Nimanyahow gasiinkii ka tagey,
          gaws wax lagu qaato Gudcur dama cirkoo gibil xidhoo, dhibic is
          gaadhsiiyey Nimanyahow gudgude soo curtiyo, guuxu kari waayey
          Gabadannada nimanyow dugsadey, goorad laga hoyday Nimanyahow gabboodkiyo
          dugsiga, gelinna hayn waayey Gudguduudka waagiyo saq-dhaxe, maalin kala
          guurtay Mugdi gaba’ cadceed gaasa-baxa, waaga galacdiisa Nimanyahow
          gumaystaha ku jaray, gaadmo iyo weerar Miinada gumaadkiyo xeryaha,
          gaadhka lagu meershay Nimanyahow sidii aarka guda, guudka kaga booday
          Nimanyahow guddoonsadey inaan, godobtu duugoobin Nimanyahow ma guurtada
          xuska le, geliyey taariikhda Haddaydaan adduunyada gilgilin, xil i ma
          guuleene Laabtayda kama soo go’een, tix iyo geeraar e Gocashada
          dareenkiyo murtida, amase guurowga Waxad gaysateen buu ku yimi, gabayga
          joogaaye Taariikhda guunka ah haddaan, gelin wax weydiiyey Allaylahe
          Galbeed wuu ku jabay, goballadiinaase Indoo-Jayna geeraw-ga qoran,
          guuldarriyo hooge Biyanfuu gulcubihii dhiciyo, galalki dhiigoobay
          Faransiiska wiishkii la go’ay, saw la garan maayo! Maantana geddii baa
          dhacdiyo, tii gafkii hore e Gal dad liqa ul baa lagu dayaa, lagu
          gurraacaaye Garka xadhigga loo daadshey iyo, gedefka loo saaray
          Gaaggaabnidiiniyo malaa, gibil basaaskiinna Is gamaarintiinnii miyuu,
          gorodda soo dhiibtay! Iyagays gunaanada intay, qawl is geliyaane
          Garannuugta laacii hodaa, goodir tiigsadaye Gashigii maqnaa buu is
          yidhi, gooshkan soo celiye Baariis dabkii lagu gubaa, Waashintoon galaye
          Geyigiinna oo idil illaa, gooddi iyo gooddi Gargoor baa la moodaa timaa,
          ciidda guud-qubane Gallaydhyeys waaraabiina xoor, gorofki caydheede Rag
          baruurtu goobtiyo lagiyo, goolalbaw qalane Gudur iyo badhaadhiyo mudiyo,
          goonji buu cunaye Intaad gawracdeen iyo intii, goobo lagu laayey Gorgor
          iyo intii baylahnimo, haad ku gabasleeyey Garba-duub intaa ugu xidheen,
          galalka liileysan Way galabsadeen ciilka ay, golongol tiiceene
          Goldalooladay jecelyihiin, ciday galaaftaane Gelin qudha ma daayaan
          ninkay, gaatir ku arkaane Gacma hoorsi kaagama tagaan, kumana guuraane
          Geesaa bay yeeshaan haddaan, waranku giirrayne Dhegahay gufeystaan
          haddaan, geesiyaal heline Garta ay dhagaystaanba waa, gumuc rasaaseedel
          Gujaduu ku maalaa ninkii, geda-yaqaanaaye Gudin iyo warmuu kaga furtaa,
          gaadhi shaaximane Gurracnaanta iyo maagga iyo, laba-gar-daymoodka
          Gaffuurtaagga iyo tookha iyo, higilka gawdiidka Gabgabtiyo is-waalkiyo
          saskiyo, gooddigiyo faanka Galoof-ololka wey leeyihiin, qabiyo guulguule
          Dagaal laysu soo galay haddii, gaylanku is-dhaafo Galaayuus qaboonada
          horray, gabarrucleeyaane Hadhow bay sidii guunyo nugul,
          gebi-dhacleeyaane Marka runi-runteed gaydo way, gamashi dhiiqaane Gagsi
          ma le haddii loo cuskado, tabiyo gaalleefe Haddii laysu sii giijo way,
          galangalcoobaane Gadaal bay u laabtaan haddii, good ku soo baxa e
          Waligoodba guul kalama tagin, meel garaad jiro e Gubniyada la soo
          daadsheyee, gaatin caranaaya Gurmad raabaraabiyo coliyo, guuto iyo guuto
          Wixii gaasas soo degay wixii, geesh is-daba joogey Ee tirada ay
          gaadhayaan, ruuxna garanwaayay Laf galluuban mooyee haddaan, goosan laga
          haynin Maraakiibta goonyaha baddiyo, gaafka hoganaysa Diyaaraadka gawdaa
          hayiyo, galacda baaruudda Dabbaabadaha goobyaalayee, gurada loo buuxshey
          Garangarinta Naabaalka iyo, gabaxda Riigaanka Gaaraabidhaankiyo dabkiyo,
          gugaca yeedhaaya Galayaxa is-dhaafiyo higtiyo, guuxa iyo reenka Gudban
          iyo waxay tuurayeen, goosatada reebban Waxay gaaxsadeen iyo waxay, godal
          ku keeneenba Godanadda Kamboodiya taniyo, Laa’us gudaheeda Fiidnaam
          galkeediyo intii, godanka Saygoona Indoo-Jayna gees iyo ka gees, guudka
          iyoo hoosta Hub wixii galaabaxay haddaa, meelna lagu gaadhin Ninkiinnii
          gurguurtiyo intii, naafo gabargaashey Ninkii gurungurcoodkuu dhaliyo,
          gacaladiis waayey Nin goblamay nimaan gaban u hadhin, gaar nin keligiisa
          Gallad qubatay xooliyo dadiyo, garangar duugowday Gocoshiyo xanuun ma
          leh wixii, guud ahaan lumaye Gobanimada waa loo dhintaa, gooriyo ayaane
          Ummad gadata mooyee nin kale, waa ka garannuuge Ma gabloosho beertii
          xabiyo, dhiig ku goraraaye Damalkii la gooyaba midbaa, soo gadaal baxa e
          Guri laga baroortaba aroos, gaafan baa xiga e Haddaan loo
          garraadayninoo, waayyo lagu guulin Way gaaggaxdaa talada aad,
          gola-ka-fuushaaye Garab-qaadka faylkiyo dhismaha, oodda guriddeeda
          Gudintiyo hangoolkiyo habkiyo, gees-u-wada-jeedka Gadhwadeenka
          xeerbeegtidiyo, gaanka wadartiinna Gabadhiyo marwada heeganta’a, ee
          gambada xooray Gashaantida maryaha faydatee, gayfan diriraysa Gaashaan
          dhiggiiniyo qorshaha, amma go’aankiinna Guddoonkiinna hoosiyo illaa,
          guniyo-baarkiina Galdalloolo kama mutiqatiyo, gobor la sheegaaye Xaajadu
          gun bay leedihiyo, xeedho sii godan e Farriin laysu geeyiyo ka culus,
          guubis iyo baaqe Bulshadii gadooddaa midbay, dhiilla gelisaaye Markay
          gibisha xoortaa ta kale, dabarka goysaaye Gobolkii xoroobaa mid buu,
          gama’ ka toos-shaaye Jidkaasaa go’doonkii maraa, geeddi mariyaaye
          Gabbashada intii diiddanee, gaylan diriraysa Galladiinu inay nuur u
          tahay, galiya maankiinna Waxba arartu yey ila gudbine, waxan ku soo
          gooyey Gaar kuma tihiin hawsha iyo, goonidiin qudhahe Gar-naqsiga
          badheedhkiyo runtiyo, godolka maahmaahda Golaa baanistiisiyo intii, geed
          inagu raacda Gumaystaha intii diiddan baa, gacal wadaagtaane Gammaan
          baynu wada saarannahay, gu’ iyo jiilaale Nolosha iyo geerida dirkaba,
          waw gudboonahaye Dhul guduudan geediyo ugbaad, ubax ku guud yaala Xareed
          galac le galal buuxa iyo, webiyo guurreeya Ido gorod madow iyo fardiyo,
          lo’ iyo geel foofa Aar gooha gooliyo shabeel, haramcad guuxaaya
          Goobyaalka deerada mankiyo, gurata maanjeeta Geri jeenya dheeriyo
          biciid, goray-haldhaa qooqay Wiyil gees leh farow gaadda-weyn,
          goodirkiyo cawsha Maroodiga Ganaanee mirtee, gacanka laadlaadsha
          Shimbiraa galooliyo maraa, buul ka wada goostay Umad goba gabraartana u
          daran, gebi ahaantiisa Oo waxad gashaaniyo ogsoon, guurtinamadiina Gacmo
          furan salaam gaara iyo, gogal idiin taalla Iyo guusha oo dhaw haddaan,
          goorna laga seexan Galabtaas ninkii jooga iyo, guri-yagleelkeeda. GABADH
          MADOW Maxamed Ibraahin Warsame “Hadraawi” Maansadan la magac-baxday
          gabadh madow uma baahna in la fasiro. Waxay xambaarsan tahay guud ahaan
          nuxurkii ku jiray suugaantii aan xusay. Waxay kamid tahay sababaha aan
          abwaan Hadraawi ugu dhex daray halgamayaal beri hore noolaa. Maxaa
          yeelay buugga waxaan u qorsheeyey suugaantii la tiriyey xilligii
          gumaystaha. Waxaan u arkaa nin jaad-gooni ah oo kasoo hadhay dadkii
          hore. Wuxuu yidhi: Goonyahaygu waa dhagar guudkaygu waa xeel garayskaygu
          waa seef guntigaygu waa dil gudahaygu waa yool Weligay gu’ iyo dayr guul
          oomman baan ahay hantidayda gawriyo gabayooxna lagu beer dayaxay u
          gudubtaa anigana gelgelintiyo garab rarato kama baxo gadh
          wadeennadayduna giddi inan-la-yaal iyo guur-doonno weeyaan geyaankoodu
          waa damac utintayda lama gudo gashigayga lama bedo galladayda lama karo
          dibnahaa ka gaabsada guubaabadayduna kama foga guraa-baas Guuguule
          yeedhii. Badi waan gadoodaa Cidda aan galaaftaa guurtidayda weeyaan
          anigays gunaanada hadba waxan ku giirtaa guuleedka ii kaca geeddigaygu
          sahan ma leh geenyo hadaftey weeyaan goob-yaalka milicsiga gabar-gaalka
          lahashada gacan haadis bay dilay iyo laba gar-daymood gurrantayda
          bidixdiyo garabkayga midig baan midba gelin u jeestaa ka cabsaday god
          naareed jannadana ma geli karo gooddigooda ku anbaday duniduna
          gabaabsiday. Tiradaa gedmaysoo i galaa baxaysee maxaa goolal igu maqan?
          dheeshan laygu goobtee gefka lagu heshiis yahay mee gar-sooreheedii?
          Geeddu xeer ma leedahay? Mise waa lug iyo gacan labadaba ku garangari.
          Goohu yuu kasoo baxay guurowga yaa wadey, maxaa keenay gabayada? Inaan
          gabadh madow ahay cadrad lagu gabboodfalay malaa waad i garateen? Sheeko
          gaaban baa tidhi: “Nin ay gaajo haysaa guri yimi duleedkii soddoh
          garasho dheer uu gabadheeda qabay baa dhito godollo sheellayd ugu geysey
          meeshii… Isaguna guddoon yidhi, laysu guud mar toyashada caanaha
          gadhoodhaa inay guura-guuraha weelka gaararkiisiyo gunta badi ku ururaan
          waa ged lagu yaqaannee, godankii isugu tage… Isaguna ka geyn waa inuu
          dhiilka gororsado gacantana ma dari karo. Isagoo xil-gubashada u
          daruuray gaashaan Isma gabe wuxu yidhi: “Markii ay na gelayeen, waa nala
          gilgilayoo inta nala gun-dhebey baa afka nalaku gaacsaday…” wadnihiisu
          galow ma leh ku gadaangad ceebtii libintana ku geeraar xeeshiise lagu
          garay murti guun ah laga reeb. Jiiftada gar-dhaladka ah waxan uga gol
          leeyahay Allahayow gurracanaa marti goor xun socotood gobannimo ku
          soortoo kugu tidhi gun baad tahay! Markii aan garaaddaha taariikhda kala
          guray illaa gogol-dhiggiinnii galabtaad is-wacateen taladana in lay galo
          Baarliin ku goyseen Ilaa gooshkan maanta ah hadimada i gaadhiyo waxaad
          geysateen baan gocashada xasuustee maxaan reer Galbeedow godob kaa
          tirsanayaa? Mise gabawar mooyee tolow maba garowdaan! Maxaa gaasas
          duuliyo guutooyin xoogliyo gurmad leedda-fuuliyo guluf weerar tooxdiyo
          dabley gaatan socotiyo geba-geba i saarteen? Maxaan goor la seexdiyo
          habeenkoo gabbala-ridey laba gelin is-raaceen gaaf-meerka socotada iyo
          guura-bahallaha geesaaska fiintiyo galow foodhidiisiyo galayaxa
          rasaastiyo col gurguuranaayiyo gellimaad ku sara kacay. Maxaad gaade
          hoosiyo gurrac iyo shirqool. iyo tabo igu gantoobteen? Maxaad
          garan-gartaydiyo guryahayga bi’iseen Gacal iyo tol wada yaal gobol gobol
          u ooddeen laba aan is-gooyeen kala goonni yeesheen Maxaa laba gudboonayd
          midna garabka siiseen ka labaad u guusheen isku go’a tidhaahdeen Maxaa
          wiilal gaammurey intaad ugu guduuddeen ha galgalan tidhaahdeen Maxaa
          Gaanni ciidmiyo hanad aan gardaadshoon ku goblamay birayseen
          golxobkiinnu ku afuray Maxaa geesi aan dhalay inta gowrac mariseen
          gorgor baahan siiseen Maxaa inan gashaantiya gayaxaha ka siibteen
          milgadeeda gawsheen ka xil baxay gayaankeed Maxaad gaari weer xidhan
          godol-qaad ku daydeen Maxaa guul darraystiyo godadliyo hinaasiyo Gocor
          igu habayseen Giiba</em> sow nin ma ahayn? Geeskayga bari yimi Maxaad
        gacan ku dhiigliyo gibil kala tabooriyo garma-qaate dhegaliyo garac igu
        abuurteen? Maxaad good mariidliyo gungumiyo abeesiyo goodaaddo
        jidhifliyo garangoorri socotiyo inta bahal gurguurtiyo belo igaga
        guurteen. Maxaa gegi dabayliyo gocondhaley cagaagliyo galoofiyo
        candhooliyo geyi lama degaaniyo goonbaar habaasliyo guban lagu asqoobiyo
        gaajada rugteediyo gabno igu tilmaanteen? Goobtii harraadkiyo gurigii
        cadceeddiyo geedkii saboolkiyo gudcur maararrowliyo yaa go’doonka iga
        dhigay? adduunyada geddaas faray? gaasiray maxaan ahay? Maxaa
        gocayadiinniyo inta gaawihiinniyo gorofiga milaasheen gudhan iigu
        yeedheen Aaway guuyadaydii geeliyo lo’daydii faraskiyo gammaankii
        goolashaydi soocnaa? Aaway gaaxsantaydii dahabkii guduudnaa macdantii
        goshaydiyo gebiyada ku duugnayd? Warshaddiinna guuxdaa midhahay
        gadaysiyo miidday guntaysiyo ganacsiga abeerka ah xaggee looga soo
        guray? Guushkay tufaysiyo dheecaanka gabaxliyo xinjiraha galshaystiyo
        dhiigga gobo leh yayska leh? Immisaa gabaarrey iyo garab-cas igu koray?
        Maxaa gaatirtaydiyo galdaloolladaydiyo sida lay gabraartiyo garka laygu
        laylyiyo gedda lay salaaxiyo googgaa ku sabiddiyo gobortayda barateen?
        Dadku geed adaygiyo gudintay kol iyo laba lafa-geri ku dhuuxaan waxba
        kuma garaacdee miyaan tiinnu gaagixin? Maxaan geystay oo dhimay? Maxaan
        galabsadee falay? anigoo la gamashiyey gondahayga seetadu waxay haar ku
        gedeftiyo Gurgurkii i saarraa boqol gu’iyo taartaar anigoo gun iyo baar
        korku wada gunaad yahay anigoo la golongolay sida caynku ii gubay
        gubuxsiga tallaabada garba-beelay dhowr jeer goob-joogna ka ahaa galab
        noolba waxa dhacay anoo uur-guluuluca la gommoday dhibtaadii adoo gacan
        togaalaha gardarriyo is-yeel-yeel intaasoo gef muuqdiyo guul darrooyin
        igu falay maxaad weli guhaaddiyo gaadhka iiga haysaan? Maxaa gumuca
        boodiyo gaara-bidhaantiyo hubka iigu gibisheen? Maxaad saymo gadataa dab
        gamaaray hurisaa Maxaad gawsahaagiyo miciyada golxaystiyo ciddi wada
        garaara ah shaadh iigu gelisaa Maxaad geda-gedaysaa hadba geed
        is-marisaa Ummad geylameysoo gaarkooda taladii inta ay gorfeeyeen raba
        inay geyoodaan kuwa jira gadaashana gaadiid u celiyaan intaan
        gaasha-weyntiyo cawa-darantu soo gelin maxaa geeddigoodii gujis lama
        filaaniyo gal dad-liqa ku noqoteen? Hadba ruuxa goolmoon raba inad
        gunnaysaan ama guufaf timiriyo galley loogu sama-falo maxaa geeridiisiyo
        waran iyo gantaal iyo gaalleefu siisaan? U gurbaynta noloshiyo
        gacan-siinta nabaddiyo gudashada sidii roon maxaa kaa gabaanadey?
        Afartaas god madaleed gola-joog ku naanays Gaarriyow ka marag noqo ila
        gudubtay sheekadu geba gebana doontee bal aan soo gunaanado Ninka loo
        gol leeyahay isagaa is-garan kara sida goosan Weer belay igu gaabi
        tuurtuur igu gado sir iyo caad halkaad gaadho taagtaa Aniguna
        il-galaclaha is-gamaarintaydiyo gadh-salaaxa maahdiyo gama’aan hurdo
        lahayn goroddaan lalminayaa gabbashiyo ma aha quus gar-naqsaan ku jeedaa
        talaan gawda ku hayaa Inkastaad gamuurteen geedka aan ka beerrahay ma
        qallalin guntaydii ganto xidid leh baan ahay dab baan soo gadaal-celin
        Gebi-dhaca i haystiyo gaalgaalka dheelliga ku guddoonsan maayee waxaan
        goobayaa raad jidkii guusha aadmiga gelbiskiyo mashxaradaha gafi maayo
        hawlaan guryo-samo ku tegi karo goobannimo ku hanan karo. Guntashada
        xasuusaha gudashada habboonkay gabay gabaygan ciil-tira u ged-baxa
        falaadkay waxaan geysto magac-dheba Aan lahaanno goorteed.
      </p>
      <ul>
        <li>Maxamed Ibraahin Warsame “Hadraawi”</li>
      </ul>
      <p>*Giib: Waa Alen Giib (Allen Gibb) oo ahaa sarkaal ka tirsanaa
        ciidamadii Ingiriis ee gumaysan jiray Soomaalilaan. Wuxuu ahaa nin
        dhibaatooyin badan gaadhsiiyey shacabkii Soomaaliyeed. Laakiin aakhirkii
        waxaa dilay geeljire Soomaaliyeed oo ka dhiidhiyey cashuur Ingiriisku
        kusoo rogay geelashooda. YABOOHIN HALYEY IYO HIMILOOYIN FOG Waxaan kusoo
        gabagabeeyey xaashida tan ka horraysa, ururintii suugaantii laga tiriyey
        gobannimo-doonkii Soomaalida iyo suugaan dhawr ah oo xidhiidh wanaagsan
        taas la leh. Ujeeddadu waxay ahayd in aan akhristaha isugu xidho
        taariikhdaas dhow, ta maanta lagu jiro iyo timaadada mustaqbalka.
        Halgankii loo galay xorriyadda marna laguma gaadhin himiladii la rabay.
        Sidaas darteed waxaa la odhan karaa wuu dhicisoobay halgankaasi. Laakiin
        intii dhicisku sii noolaa rajo ayaa la qabay bal in wax uun is bedelaan
        oo dhiciskani iska koro laakiin kol haddii uu bakhtiyey waxaa loo baahan
        yahay halgameyaal cusub oo kuwa buugga ku xusan bedeli kara, isla
        markaana aanay natiijada halgankoodu dhicisoobin. Waxaa loo baahan yahay
        halgan dheer, halgankaasi ilaa uu xaqiijiyo toban hadaf waa mid qabyo
        ah. Tobanka hadaf ee loo baahan yahay u-hawlgalkooda waa: 1. Waxbarasho:
        Waa in lagu dadaalo in dadka wax la baro oo la kobciyo aqoontooda iyo
        wacyigooda. Lama gumaysan karo dad aqoon leh. Aqoonta loo baahan yahay
        waa mid maaddi ah iyo mid diini ah labadaba. “Qof muumin ah god laba mar
        lagama wada qaniino,” ayuu xadiis leeyahay. Waxbarashadu waxay noqon
        kartaa mid nadaamsan iyo mid dadban labadaba. Waa in manhajka waxbarasho
        iyo muqarrarada tacliineedba lagu saleeyo duruufta umadda iyo dalka. Dad
        dhaqan kale wax lagu baray sidee ayey horumar ugu samayn karaan kooda?
        Waxaan gacanta ku hayaa buug ciwaankiisu yahay Toban Hadaf Gadaashood.
        Waxaan ku muujin rabaa fikradda ah in guusha iyo barwaaqoobidda
        Soomaalida la helayo haddii la xaqiijiyo tobankaas hadaf. Alle ha ii
        sahlo soo-saaristiisa.</p>
      <ol type="1">
        <li>Isku fillaansho dhaqaale: Waa in wax-soo-saarka dhulka, beeraha,
          xoolaha nool, badaha iyo warshadahaba la tacab-geliyo si la isugu
          fillaado, gaar ahaan dhinaca quutal-daruuriga.</li>
        <li>Madax-bannaani dhaqan: Waa in horumar kasta lagu saleeyo dhaqanka
          Soomaaliyeed iyo diinta Islaamka. Lama arag umad horumartay ayada oo ay
          is-diidan yihiin dhaqankooda iyo horumarka ay rabaan. Looma baahna in
          dhaqan lasoo ergisto ee waxaa loo baahan yahay in aqoon lasoo
          guursado.</li>
        <li>Madax-bannaani siyaasadeed: Waa in aayo-ka-talinta umadda
          Soomaaliyeed aan loo dabo fadhiisan shisheeye, cadaawena iskaba daa
          hadalkiisa.</li>
        <li>Xasillooni guud iyo madax-bannaani nabadgelyo: Waa in la helo ciidan
          ummadeed oo tababarkiisa, qalabayntiisa iyo dhaqaalihiisuba ka
          madax-bannaan yihiin farogelin shisheeye. Waa in nabad-sugidda gudaha
          iyo debedduba noqdaan kuwo madax-bannaan oo aanay shuqul ku lahayn
          quwado shisheeye. Waa in la higsado heer qofku dareemo xasillooni.</li>
        <li>Madax-bannaani distoor: Waa in xeerarka iyo sharciyada umaddu
          yeelanaysaa noqdaan kuwo aan laga soo waaridin meelo kale ee si buuxda
          looga qaato shareecada Islaamka isla markaana la waafajiyo duruufaha iyo
          dhaqanka umadda iyo casriga la marayo. Sidoo kale waa in sharciga iyo
          xeerku si siman uga sarreeyo dadweynaha.</li>
        <li>Ka-xoroobidda iimaan-la’aanta ama musuqmaasuqa: Dadka Soomaaliyeed
          ee casrigan nool waxaa lagu ibtileeyey hunguri weyni, hunguri xumaan iyo
          iimaan-la’aan ilaa heer ay jid walba u mari karaan, dheef yar darteed.
          Haddii mushkiladdaa dawo loo helo goldaloolooyin badan ayaa awdmi
          doona.</li>
        <li>Ka-xoroobidda qabiilka: Si qabyaaladda looga dawoobo waa in marka
          hore nadaamka qabiilka laga guuro. Inta ay Soomaalidu qabaa’il tahay,
          qabyaaladdu waa Ina-Daanweyne!</li>
        <li>Ka-xoroobidda qaadka: Waa in maandooriyaha qaadka laga xoroobo ilaa
          la helayo Soomaali aan idilkeedba qayilin, qaadkuna ka caaggan yahay
          dhulalkooda, ganacsi ahaan iyo beerisba.</li>
        <li>Midnimo dhinac walba ah: Waa in natiijada halganku noqdo midnimo
          buuxda oo shisheeyaha laga midaysan yahay loona midaysan yahay.
          Wakhtigan xaadirka ah midnimo siyaasadeed iyo mid dawladnimo lagama
          dhigan karo yool dhow. Laakiin waa in laga shaqeeyo midnimo dhaqan iyo
          madaxbannaanida qof kasta, koox kasta iyo deegaan kasta oo Soomaaliyeed
          xitaa iyagu yaanay nadaam mideeya wada lahaane.</li>
      </ol>
      <p>QAYBSHEYAAL IYO MIDEEYEYAAL Sida ka muuqata hordhaca yar ee bogagga
        kore ku xusan, umadda Soomaaliyeed waxay leedahay meelo ama ilo quwadeed
        oo haddii ay ka cabto ay xoogaysan karto iskana caabbin karto cadaawe
        kasta. Sidoo kale waxaa jira meelo ay ka nugushahay oo laga wareemi karo
        ama laga burburin karo. Markaa ciddii rabta in la alkumo ummad
        Soomaaliyeed oo sharaf iyo xoog lagaga haybadaysto leh, waa inay ka
        faa’iidaystaan ilaha xoogaysiga, iskana jiraan ilaha burburka iyo
        nugaylka. Ciddii rabta inay u-hawlgasho ummad Soomaaliyeed oo cagaheeda
        ku taagan, waxaa u doorran saddex mid: 1. Qaran ku dhisan qowmiyad 2.
        Qaran ku dhisan qabiil 3. Qaran ku dhisan Islaamnimo Qaran ku dhisan
        qabiil waa mid aan weligii lagu gaadhi karin horumar, nabad iyo xorriyad
        midna. Sababtoo ah, qabiilku waa unug wax kala qaybiya ee ma aha mid wax
        mideeya. Umadna waxaa looga baahan yahay midnimo. Mar kale, qabiil in
        qaran lagu dhisto waxaa Soomaalida la jecel ummadaha la colka ah ee raba
        inay kula dhaqmaan qaybi oo xukun. Qaran ku dhisan qowmiyad, waa mid
        hirgeli kara haddii la heli karo caddaalad, dhaqaale iyo ammaan madax
        bannaan. Haddii caddaalad la waayo, suurtogal ma aha in Soomaalidu wax
        isla wadaagto inkasta oo loogu heeso “Soomaaliyeey toosoo, toosoo isku
        tiirsada eey.” Maxaa yeelay waxaa hore loo yidhi, “Rag caddaalad waayaa
        sidii cawsha kala yaac.” Yacnii haddii caddaalad la waayo, qabiilkii
        ayaa dabiici ah oo loo laabanayaa. Sidoo kale waxaa la hirgelin karaa
        qaran ku dhisan qowmiyad haddii dhaqaale la helo isla markaana caddaalad
        loo maamuli karo. Qaran ku dhisan Islaamnimo ama qaran Soomaaliyeed oo
        Islaami ah, waa midka keli ah ee hirgelin kara ummad Soomaaliyeed oo
        sharaf iyo xoog leh. Sababtoo ah, Soomaalidu aad ayey u rumaysan tahay
        Islaamnimada, waxaana suurtogal ah inay naftooda iyo maalkooda ku
        difaacdaan qarankaas. Caddaaladda Islaamka waa ay ku kalsoon yihiin oo
        xitaa haddii xukunku gacanta ugu jiro cid aan isku qabiil la ahayn, waa
        loo hoggaansamayaa badiyaaba. Laakiin Soomaali iyo qarannimo Islaam ku
        dhisan la isuma oggola. Yacnii beesha caalamka ee xilligan ayaan
        oggolayn. Waxaanan ku qanacsanahay, xitaa haddii boqolkiiba boqol
        Soomaalidu sidaas doortaan, in lagu soo duulayo oo aan loo oggolaan
        karin fursad ay u helaan qaran Islaamnimo ku salaysan. Bal haddaba
        akhristow adiguba xalkii soo hel. Weliba aan kuugu celiyee, Islaamku waa
        quwad midayn karta oo xoogayn karta Soomaalida. Qabiilkuna waa gol-jilic
        laga burburin karo oo kala kaxayn karta Soomaalida. Qowmiyadduna waa
        kolba kii ay labadaas u dhawaato. Haddii ay Islaamnimo u dhawaato rajo
        ayaa jirta, haddiise ay qabiilka u dhawaato quus keli ah ugu talo gal.
        TIXRAACYO 1. Diiwaanka Gabayadii Sayidka – Aw Jaamac Cumar Ciise 2. Hal
        Aan Tabayey: Baal-Taariikheedkii iyo Gabayadii Xaaji Aadan Afqallooc –
        Maxamed Baashe X. Xasan 3. Gabayadii Cismaan Keenadiid – Yaasiin Cismaan
        Keenadiid 4. Geeddi-Socodkii Yuusuf Xaaji Aadan Qabille – Saynab Yuusuf
        Xaaji Aadan 5. www.hoygasuugaanta.com 6. www.doollo.com 7.
        www.toggaherer.com 8. www.somalitalk.com 9. Cajalado maqal iyo muuqaalba
        leh oo ay duubeen abwaanno kala duwan. 10. Soomaali Weyn: Dhalashadeedii
        iyo Dhabarjabkeedii – Dktr. Saadiq Enow 11. Culuumta Maansada – Siciid
        Maxamuud Gaheyr 12. Xog ururin iyo ogaal toos ah. AAN OOYEE ALBAABKA II
        XIDHA Maxamed Xirsi Guuleed “Cabdi-Bashiir” Buuggani waa taariikh,
        suugaan, siyaasad iyo waddaniyad kolba sidii aad u akhrido. Wuxuu ku
        milicsiinayaa taariikh dhaweyd oo gumaysteyaal ku habsadeen umadda
        Soomaaliyeed iyo siyaabihii looga falceliyey iyo jawaabtii
        gumaystayaasha ee falcelintaas. Waa suugaan ay tiriyeen geesiyaal
        dhiidhiyey oo ay kuwani kamid ahaayeen: Rajulka kaafur ah ee rugtaan
        yimid Sidii rasuul Rabbi nooma soo dirin Mana rabnoo naga reed bax waa
        niri. – Sheekh Axmed Gabyow, 1891 Idinkaa dalkaba lehee, dawlad maad u
        noqotaan Illeen doqoni calaf maleh, dubaax maxaa ka baylahay. – Sayid
        Maxamed Cabdille Xasan, 1900-1920 Kol haddii dhulkeenii xadkaas,
        dhereran loo yeelay Oo moodhikaar lagu dhibtiray, wada dhabbaynaayo
        Dhallaan weeye kii haybiyaa, dhaqasho xoolaade. – Muxumed Aw Cabdi
        Xaashi, 1939 AAN OOYEE ALBAABKA II XIDHA waa jeedal weli ku laba dhacaya
        naannida damiirka qofka Soomaaliyeed. Nus qarni in ka badan ka hor, ayuu
        Maxamed Ismaaciil “Barkhadcas” shaabuuggaas isla dul taagey oo la dhacay
        demmanaantii maanka Soomaalidii la gumaysanayey. Karbaashkaas mid la mid
        ah ayuu, mar kale maantana, 54 sannadood ka dib, qoraaga buuggani inagu
        oogayaa. Tebinta dhacdooyinka taariikheed ka sokow, wuxuu buuggani ka
        kooban yahay suugaan naqwo ah oo dareenka hurda-jiifka ka kicinaysa,
        sahanna u ah aragti qawmi ah oo cokaniyo dhis qaran oo Alle-yaqaan ah. –
        Maxamed Baashe Xaaji Xasan Buuggani waa qayb ka mid ah sooyaalka
        ummaddan maanta kala daadsan iyo halgankii ay soo martay oo loo cuskaday
        suugaanta oo ah diiwaanka kaliya ee loo laabmo haddii la rabo in wax la
        qoro. Maanta oo kale buuggani waxa uu hiil u yahay dhallinyarada
        Soomaalida ee nasiib u wayday in dugsiyada ay ku bartaan sooyaalkoodii
        dhabta ahaa ee awowyaashood iyo dalkooduba soo mareen. – Cabdalla Xaaji
        Cismaan, qoraaga buugga Xeer Ciise Suugaan mug wayn oo laga dheehanayo
        hal-abuur cufkiisu buuxo weeyaan. Alle ha u wada naxariisto raggaas, waa
        fikradahoodii iyo aragtidii ay dejiyeen sababta ay Soomaali ku
        guuleysatey. – Dktr. Saadiq Enow ISBN: 978-91-976661-5-7</p>


    </div>
  </main>
</body>

</html>