<!DOCTYPE html>
<html lang=so>

<head>
    <meta charset=utf-8>
    <title>hoyga buugta</title>
    <meta content="hoyga dhigaalka afkeenna hooyo" name=description>
    <meta content=#212121 name=theme-color>
    <meta content="dark light" name=color-scheme>
    <meta content=#ffffff name=msapplication-TileColor>
    <meta content="width=device-width,initial-scale=1" name=viewport>
    <link href=/stylesheet.css rel=stylesheet>
</head>


<body>
    <main class=normalize>
        <div class="content">


            <h1 class="title">Taariikhdii Daraawiishta iyo Sayid Maxamed Cabdulle
                Xasan – Aw-Jaamac Cumar Ciise</h1>

            <h1 id="taariikhdii-daraawiishta-iyo-sayid-maxamed-cabdulle-xasan---aw-jaamac-cumar-ciise">Taariikhdii
                Daraawiishta iyo Sayid Maxamed Cabdulle Xasan - Aw-Jaamac Cumar
                Ciise</h1>
            <h2 id="hordhac">Hordhac</h2>
            <p>Taariikhda Sayid Maxamed waa taariikhda dhaqdhaqaaqa Daraawiishta
                gudaheeda oo muddo 21 sano ka soo horjeedday qabsashada isticmaarka ee
                Dalka Soomaaliyeed. Maanta waxaa marag ma-doonto ah in dagaalladii
                Daraawiishta ay ahaayeen kuwo gobonnimo doon ah oo ku dherarsan
                jiitintii halganka Ummadda Soomaaliyeed ay u soo martay
                madax-bannaanideeda kunkii sano oo aynu soo dhaafnay.</p>
            <p>Sayid Maxamed Cabdulle Xasan wuxuu ahaa geesi aan gabbasho aqoon,
                xeeldheere diineed oo dood adag iyo gabayaa fiiro iyo fahmaba ku
                ebyanyihiin. Sifaalahan wada-jirkoodu waxay siiyeen Sayidka shakhsiyad
                la yaab leh oo tayi sare ah. Shakhsiyaddaa qudheedu waa tan u suura
                gelisay inuu Sayidku, kor u hayo calankii jihaadka muddo sidaa u
                dheer.</p>
            <p>Si buuxda uma ayaan dareemin taariikh-qoreyaashii hore qiimaha gaarka
                ah ay leedahay gabayaanimadii Ina Cabdulle Xasan, marna ma ay garan
                xoogga aydiyoolojiyada iyo doodda caaradda leh ee ku dheehnayd tixihiisa
                iyo tiraabkiisa. Taariikh-qoreyaashii hore waxay dabciga Sayidka ka
                falanqeeyeen xagga wadaadnimadiisa, iyagoo taas sabab uga dhigaya
                dad-qalaad-nacaybka ku jiray iyo arrinta qur ah ay Soomaalidu ku raacday
                dhaqdhaqaaqa Daraawiishta.</p>
            <p>Waxaa run ah inuu Sayidku ka dhiidhiyey xukunkii dalka Soomaaliyeed
                oo dad qalaad gacanta ku dhigay. Wuuna rumaysnaa inuu yahay waajibka
                sare ee qofka Soomaaligu inuu dhulkiisa xoraynta, una soo celiyo
                sharaftii iyo maamuuskii Ummadda Soomaalida ay lahayd isticmaarkuna
                waxyeelleeyay. Sayidku waxay ula muuqatay in Daraawiishtu dagaalkaa ay
                ku leedahay safka hore. Sidaa awgeed, waxaa xusuus gaar ah mudan Iimey
                oo ah meeshuu Sayidku ku geeriyooday 1921kii isagoo ku tala jiray inuu
                colal cusub isu keeno oo dagaalkii xoogagga gumeysiga uu kula jiray
                cusboonaysiiyo, isla magaaladaa Iimay waxay ahayd meeshuu 30 sano ka hor
                1891 uu qabsaday Ras-Mokaneen, naa’ibkii Menelik oo fadhiyay Harar, si
                uu u cuna-qabateeyo xornimada Ummadda Soomaaliyeed. Arrimahan wax uun
                iskooda isugu beegmay ma aha. Waxayna ka markhaati kacayaan tixnaanta
                halganka Ummadda Soomaaliyeed iyo himilada taaganta ah ay midnimadeeda
                ugu jirto.</p>
            <p>Inkastoo aanu buuggani Sayid Maxamad iyo noloshiisii gaar u ahayn ee
                uu guud ahaan taariikhdii Daraawiishta uga warramayo, haddana Sayid
                Maxamad baa Daraawiish abuuray calankana u sidey.</p>
            <p>Sheekh Jaamac Cumar Ciise oo wax badan isku taxallujiyay ururinta
                murtida iyo taariikhda Daraawiishta, wuxuu ku dadaalay inuu buuggan ku
                soo shaac baxsho dhinacyo badan oo ku saabsan taariikhda Daraawiishta oo
                aqoon habboon aan hore loogu lahayn; waxaan shaki ku jirin in sidaa
                aawadeed, aqoonyahannada iyo guud ahaan dadweynaha wax badan buuggani u
                faa’iidayn doono.</p>
            <p>Ugu dambeyntii, Sheekh Jaamac Cumar Ciise wuxuu u garsooray Sayidka
                oo wax badan taariikh-qoreyaashii shisheeyaha ay ka eexdeen, marar
                kalena ay muunad jebiyeen, iyagoon dhab u garan shakhsiyadda
                labalafoodka ah ee ina-Cabdulle Xasan.</p>
            <p>Dktr. Saalax Maxamed Cali<br />
                Xoghayaha Hiddaha iyo Tacliinta Sare</p>
            <p>…</p>
            <p>Wasaaradda Hiddaha iyo Tacliinta Sare<br />
                Akadeemiyaha Dhaqanka<br />
                Taariikhdii Daraawiishta iyo Sayid Maxamed Cabdulle Xasan
                1885-1921<br />
                Waxaa qoray Aw-Jaamac Cumar Ciise<br />
                1976 Muqdisho</p>
            <h2 id="tusmada-buugga">Tusmada Buugga</h2>
            <p>Hordhac<br />
                Arar Guud<br />
                Raad Raaca Taariikhda<br />
                Qaybta Koowaad<br />
                Dhalashadii Sayid Maxamed<br />
                Tegiddiisii Xajka<br />
                Sayid Maxamed iyo Berbera<br />
                Kabixiddiisii Berberan<br />
                Degiddii Qoryaweyn<br />
                Warbixin Qarsoon<br />
                Bilowgii Dhaqdhaqaaqa<br />
                Dilkii Garaad Cali<br />
                Daraawiish iyo Ogaadeen<br />
                Shirqoolkii Gurdumi<br />
                Gonda-gooye<br />
                Qaybta Labaad<br />
                Dagaalkii Daraawiishta<br />
                Bilowgii Dagaalka<br />
                Afbakayle<br />
                Fardhidin<br />
                Beerdhiga<br />
                Duulaankii Saddexaad<br />
                Cagaarweyne<br />
                Sheeko la Yaab Leh<br />
                Daratoole<br />
                Faalo Gaaban<br />
                Faan iyo Goodi<br />
                Tabaabulshihii Dagaalka<br />
                Duulaankii Afaraad<br />
                Goobtii Jidbaale<br />
                Qaxii Gaal Eri<br />
                Degiddii Ayl iyo Ilig<br />
                Faallo Gaaban<br />
                Qaybta Saddexaad<br />
                Heshiis Nabadeed<br />
                Gogoldhiggii Heshiiska<br />
                Heshiiskii Ilig Daldala<br />
                Danihii Heshiiska<br />
                Nugaal Daraawiish Baa Leh<br />
                Dhismihii Daraawiishta<br />
                Dagaal Waa Lama Huraan<br />
                Xaaji Cali Faahiye<br />
                Isdhexgal iyo Kaladabbaal<br />
                Iskudir oo u Tali<br />
                Dood iyo Ismariwaa<br />
                Dalka Malihid<br />
                Dooddii Baarlamanka Ingiriiska<br />
                Guuridii Ingiriiska<br />
                Geelii Daboolane<br />
                Doodaye Maxaad Oran<br />
                Shirqoolkii Gumeysiga<br />
                Afgembigii Canjeel<br />
                Qaybta Afaraad<br />
                Ka Soo Guuridii Eyl iyo Ilig<br />
                Habar Humbiile<br />
                Ingiriis Garsoor Ma Ogola<br />
                Soo Noqoshadii Ingiriiska<br />
                Degiddii Taleex<br />
                Taleex<br />
                Qalcadihii Dibadda<br />
                Dooxato<br />
                Dad iyo Daraawiish<br />
                Dhisiddii Beled Weyne<br />
                Weerarkii Beled Weyne<br />
                Daraawiish iyo Koofil<br />
                Ruuga<br />
                Xiriirkii Daraawiishta iyo Ilig Yaasuu<br />
                Shimbibiris<br />
                Gubiddii Berbera<br />
                Xiriirkii Daraawiishta iyo Turkiga<br />
                Qabiil iyo Daraawiish<br />
                Qaybta Shanaad<br />
                Hiyikacii Daraawiishta<br />
                Rariddii Daraawiishta<br />
                Duulaankii Ingiriiska<br />
                Qabsashadii Taleex<br />
                Qaxii Daraawiishta<br />
                Warqad Ingiriis ka Timid<br />
                Jawaabtii Sayidka<br />
                Ergadii Ingiriiska<br />
                Talyaani iyo Sayid Maxamed<br />
                Jabiddii Daraawiishta<br />
                Ka guuriddii Beled Weyne<br />
                Degiddii Iimey<br />
                Geeridii Sayid Maxamed<br />
                Ka Saariddii Xabaasha<br />
                Sheekadii Daraawiish ugu Dambeysay<br />
                Faallo Guud</p>
            <p>[Muuqaalkii Sayid Maxamed Cabdulle Xasan]</p>
            <p>[Abshir Dhoora Xasan. La-taliyaha Sayid Maxamad, Ammaanduulihii
                Daraawiishta]</p>
            <h2 id="arar-guud">Arar Guud</h2>
            <p>Intaannaan tilmaan ka bixin taariikhda buuggani ka warramayo waxa
                habboon inaannu wax yar ka tusaaleyno raarkii gumeysigu dalka Soomaaliya
                soo galay, dantuu ka lahaa iyo waxyaaluhuu ku markaday ama u
                geystey.</p>
            <p>Sida runta ah, waaxdii dambe ee qarnigii sagaal iyo tobnaad, guud
                ahaan Afrika waxa ka dhacay tartan kulul oo dhex maray dawladaha reer
                Yurub. Dawladahaas qaarkood, waxay doonayeen dhul ay ka gurtaan
                waxyaalaha qaaliga ah — dahabka, dheemanta, cudbiga, naxaasta, dhuxusha,
                fool-maroodiga iyo alaabta warshadaha lagu socodsiiyo — qaarkoodna waxay
                doonayeen dhul ay ka helaan cuntooyinka aan dhulkooda laga helin; qaar
                kalena waxay doonayeen dhul ay ka duulaan haddii uu dagaal ka dhaco
                dunida guudkeeda ama ay dawladaha kale ciriiri ka geliyaan, xagga
                ganacsiga. Tartankaas ay qolo weliba dooneysey inay danteeda gaarto ayaa
                wuxuu keenay heshiiskii magaalada Baarliin lagu kala qortay 1884kii.</p>
            <p>Heshiiskii labaad ee Baarliin ka dhacay bishii Febraayo 1885kii ee
                Afrika lagu qaybsaday ayaa wuxuu furay tartan cusub. Heshiiskaasna
                qodobbadiisa waxa ka mid ahaa in dawlad kasta oo heshiis la dhigata dad
                dhul deggan ay gar u leedahay inay ceshiimaysato ganacsiga dhulkaas
                markay ogeysiiso dawladihii heshiiskaas ka qayb galay.</p>
            <p>Wax badan bay Afrika waagaas aragtay ama la kulantay nin cad oo reer
                Yurub ah oo ku socda duq dad meel deggan madax u ah oo uu magaciisa
                maqlay, ama boqor ummad meel deggan u taliya, isagoo gacanta midig ku
                sita xoog iyo maal uu dawladdiisa ka wato, gacanta kalena waraaqi cad oo
                uu doonayo inuu boqorkaas ama duqaas heshiis ganacsi ama saaxiibtinnimo
                kula qorto; hase ahaatee ay taas ujeeddadiisu ka fog tahay oo niyadda uu
                ku hayo inuu dhulka taabo, dadkana gumeysto.</p>
            <p>Sidaas daraaddeed, ayaa 1884kii Ingiriiska oo ammintaas gumeysiga
                ammaanduule u ahaa uu degey Xeebaha Waqooyi iyo Gobollada Koonfur
                galbeed ee dalka Soomaaliyeed. Sidaasoo kale, ayaa 1883kii Faransiisku
                saldhig uga samaystay Obokh oo ah Xeebta Jabuuti. 1892kii ayaa
                Talyaanigu Xeebta Banaadir ka ijaartay Suldaankii Sanjibaar. Talyaaniga
                iyo Suldaankaana waxa dillaal u ahaa Ingiriiska oo Jarmalka ka
                fogeynayey Xeebta Afrikada Bari.</p>
            <p>Xabashida oo ahayd dawlad Afrikaan ah ayaa iyana tartammadaas ka qayb
                gashay; waxayna boobtay Herer 1897kii, iyadoo Ingiriisku ku taageeray
                qabsashadeedii. Isla markaas Xabashidu Herer kuma ay ekaan ee iyadoo
                Ingiriisku uu mar walba gacan siinayo ayey dalka Soomaalida hore u soo
                ga­shay oo saddex jeer oo kala duwan marba meel qabsatay, ilaa ay soo
                gaartay xuduud-ku-sheegga beenta ah ee haatan u dhexeeya Xabashida iyo
                Soomaalida.</p>
            <p>Haddaba in kastoo duullaamadaas iyo weerarradaasu ay ahaayeen kuwo
                gumeysigu xoog iyo maal ugu tala galay uguna tabaystay, dhibo badan buu
                kala kulmay, dad iyo maal badanina waa kaga baxeen. Dagaalkii
                Daraawiishta oo keliya maahee waxa jirey dagaallo badan oo ka dhacay
                meelo badan oo kala duwan oo dalka gudihiisa ka mid ah. Waxa xusid leh
                dagaalkii dhex maray Talyaaniga iyo Biyamaal 1904-1912, ee ka dhacay
                dhulka haatan loo yaqaan Shabeellaha Hoose, iyo dhawr dagaal oo kala
                dambeeyey, kana dhacay Kismaayo, Afmadow, Sarinley iyo Luuq; dagaalkii
                Sheekh Xasan Barsane, Ceelbuur iyo dagaallo ka dhacay Butiyaalo, Casayr,
                Baargal, Hurdiya oo ah Xeebaha Gobolka Bari, 1926kii.</p>
            <p>Dagaalkii Daraawiishta ee Sayid Maxamed ammaan duulaha ka ahaa, wuxuu
                socday 1900-1920, wuxuuna gaarey dhiig-mayr, ilaa dani geyeysiisey
                Ingiriiska inuu diyaarada kula dagaallamo.</p>
            <p>Haddaba, aan isweydiinnee Sayid Maxamed muxuu ahaa? Dadka qaarkiis
                waxay qabaan inuu ahaa mujaahid waddani ah oo dalkiisa, dadkiisa iyo
                diintiisa daafacaayey. Qaar kalena waxay qabaan inuu ahaa dhiigyacab
                dhacaaya oo dad iyo duunyo arlada rogey. Markaynu labadaa qolo si
                dhex-dhexaad ah oo aan eexo lahayn u eegno, aan garsoor u soo qaadanno
                waraaqaha uu qoray, gabayaduu mariyey, dagaalladuu dhigay. Hase ahaatee,
                waxa jirta dicaayad iyo xumaan been ah oo isticmaarka iyo dadkuu watay
                fidinayeen, waxana laga yaabaa in da’aha dambe taa rumeystaan, haddii
                aynaan runta taabsiin.</p>
            <p>Buuggani wuxuu ka warramayaa Daraawiish iyo gaalo wixii dhex maray oo
                keliya, wuxuuna u qaybsan yahay shan qaybood oo qayb waliba xilli gaar
                ah ka hadlayso:</p>
            <ul>
                <li>Qaybta kowaad, waxay ka warramaysaa Sayid Maxamed iyo taariikhdii
                    noloshiisa tan iyo intii dagaalku qarxay 1901dii.</li>
                <li>Qaybta labaad waxay ka hadlaysaa shantii dagaal ee ugu waaweynaa
                    dagaalladii dhacay 1901-1905tii.</li>
                <li>Qaybta saddexaad waxay wax ka sheegeysaa wixii dhacay 1905-191lkii,
                    waana qaybta wada hadalladu bilawdeen oo siyaasadda iyo dagaalladu ay
                    wada socdeen.</li>
                <li>Qaybta afraad waxay tilmaan ka bixinaysaa, wixii dhacay markay
                    Daraawiishtu Ayl iyo Ilig ka soo guurtay 1911-1917.</li>
                <li>Qaybta shanaad waxay wax ka tilmaamaysaa wixii gaalo iyo Daraawiishi
                    laysla markaday 1917-1921.</li>
            </ul>
            <p>Qayb waliba waxay u go’an tahay qaarkeeda, waxayna xagga hore ku
                wadataa hordhig yar oo kooban kuna saabsan qaybtaas iyada ah.</p>
            <p>Waxaa buuggan ku dhex jira waraaqo badan oo ay isweydaarsadeen Sayid
                Maxamed iyo Ingiriis, Talyaani iyo Sayidka; waraaqahaasina waxay ku
                qornaayeen afaf kala duwan — Ingiriis, Talyaani iyo Carabi — hase
                ahaatee waxaannu isku daynay inaannu badankooda u rogno Af Soomaali si
                dadka aan afafka qalaad aqooni ay u gartaan. Wa­xaannu ku dadaallay wax
                kasta oo aannu buuggan ku sheegnay in aannu u helno marag cad si runta
                iyo beenta loo kala saaro.</p>
            <p>Sayidku waraaqaha wuxuu ku qori jirey Carabi; Ingiriiska ayaa
                tarjamay, waxa laga yaabaa in aan sidii runta ahayd loo wada tarjamin oo
                hadallada qaarkood la dooriyey ama la dhaafay, maxaa yeelay Sayidku aad
                buu u hadallo kululaa markuu runta sheego ama boogta taabto waxaa hubaal
                ah inuu ninka Ingiriiska ahi ka xumaanayo, sidaa daraaddeed waxaa suura
                gal ah in erayadii si kale loo tarjamey ama la dhaafayba. Taasi waa
                dhacday, Doglaas Jardiin oo ugu fiicnaa intii Daraawiish wax ka qortay
                waraa­qaha intooda badan macnaha guud buu ka qaatay, ee sidey ahaayeen
                uma tarjamin, taasna waxa la arkay markii dhawr waraaqood oo asalkii ah
                la helay laysuna eegay.</p>
            <p>Waxaa hubaal ah haddii markii hore Carabigii af In­giriis loo tarjamay
                dabadeedna Ingiriiskii af Soomaali loo rogey in hadalka macaankiisii iyo
                macnihiisii kala dhantaalmayaan, maxaa yeelay, waxa la yiri ‘laf jabtay
                sideedii ma noqoto’. Waraaqaha Ingiriiska ah waxaa af Soomaali u rogey
                rag lagu kalsoon yahay: Axmed Cartan Xaange, Cumar Aw Nuux Maxamed,
                Axmed Faarax Cali ‘Idaajaa’ oo dhammaan Guddiga Af Soomaaliga ka tirsan
                iyo Yuusuf Cabdi Geelle oo bare ka ah Dugsiga Sare ee Wasaaradda
                Waxbarashada iyo Barbaarinta.</p>
            <p>Waxa laga yaabaa in dadka qaarkiis yiraahdaan maxaa labada afba loo
                qoray, maa mid keliya lagu ekaado. Haddaba, sidaas waxaanu u yeellay,
                dadaal iyo inaannaan runta ka fogaan.</p>
            <h2 id="raad-raaca-taariikhda">Raad-Raaca Taariikhda</h2>
            <p>Taariikhdaas aannu qornay waxaannu u cuskannay:</p>
            <ul>
                <li>Gabayadii, geerarradii iyo wilgooyinkii waagaas la mariyey, ama
                    Daraawiish dhexdeeda ha laga mariyo ama dadkii dibadda ka ahaa ha
                    mariyeene.</li>
                <li>Sheekooyinkii ay weriyeen raggii Daraawiishta runta ahaa oo
                    dagaalladii iyo qalalaasihii goobjoog ka ahaa oo aannu nolol ku aragnay
                    iyo kuwii aan da­raawiish noqon, hase ahaatee aad ugu warhayey. Raggaa
                    waxaa ka mid ahaa:</li>
            </ul>
            
            
<table>
    <colgroup>
    <col style="width: 33%" />
    <col style="width: 33%" />
    <col style="width: 33%" />
    </colgroup>
    <tbody>
    <tr class="odd">
    <td><strong>Magaca Weriyaha</strong></td>
    <td><strong>Meeshaan kula kulmay</strong></td>
    <td><strong>Taarriikhdaan la kulmayi</strong></td>
    </tr>
    <tr class="even">
    <td>Cabdi-Yaar Cali Guuleed</td>
    <td>Buuhoodle</td>
    <td>1955-58</td>
    </tr>
    <tr class="odd">
    <td>Maxamuud Cilmi Faarax</td>
    <td>Buuhoodle</td>
    <td>1955-58</td>
    </tr>
    <tr class="even">
    <td>Xaaji Maxamed Cawl</td>
    <td>Buuhoodle</td>
    <td>1955-58</td>
    </tr>
    <tr class="odd">
    <td>Xaaji Aadan Cawad</td>
    <td>Buuhoodle</td>
    <td>1957-58</td>
    </tr>
    <tr class="even">
    <td>Garaad Soofe Durraan</td>
    <td>Buuhoodle</td>
    <td>1957-58</td>
    </tr>
    <tr class="odd">
    <td>Gallaydh Cabdi Ismaaciil</td>
    <td>Buuhoodle</td>
    <td>1957-58</td>
    </tr>
    <tr class="even">
    <td>Maxamuud Xoosh Dheere</td>
    <td>Buuhoodle</td>
    <td>1971-73</td>
    </tr>
    <tr class="odd">
    <td>Saliid Baynax Aadan</td>
    <td>Marqaan-weyne</td>
    <td>1955</td>
    </tr>
    <tr class="even">
    <td>Xaaji Jaamac Ismaaciil Dhoon</td>
    <td>Laas-caanood</td>
    <td>1957-58</td>
    </tr>
    <tr class="odd">
    <td>Faarax Baqardhe</td>
    <td>Laas-caanood</td>
    <td>1957-58</td>
    </tr>
    <tr class="even">
    <td>Garaad Jaamac Garaada Cali</td>
    <td>Laas-caanood</td>
    <td>1957-58</td>
    </tr>
    <tr class="odd">
    <td>Xaaji Maxamed Biixi Boos</td>
    <td>Laas-caanood</td>
    <td>1957-58</td>
    </tr>
    <tr class="even">
    <td>Aw-Cabdille Ibraahim</td>
    <td>Boocame</td>
    <td>1956-73</td>
    </tr>
    <tr class="odd">
    <td>Xaaji Axmed Aadan Surgo</td>
    <td>Boocame</td>
    <td>1956-73</td>
    </tr>
    <tr class="even">
    <td>Cali Darmaan Garaase</td>
    <td>Taleex</td>
    <td>1956-73</td>
    </tr>
    <tr class="odd">
    <td>Warsame Geeldabar Ciise</td>
    <td>Taleex</td>
    <td>1956-73</td>
    </tr>
    <tr class="even">
    <td>Ciise Fikad Faarax</td>
    <td>Qardho</td>
    <td>1956-73</td>
    </tr>
    <tr class="odd">
    <td>Xaaji Cabdiraxmaan S. Maxamed</td>
    <td>Muqdisho</td>
    <td>1955</td>
    </tr>
    <tr class="even">
    <td>Xareed Duubi Deero</td>
    <td>Muqdisho</td>
    <td>1959</td>
    </tr>
    <tr class="odd">
    <td>Xuseen Aabi Cilmi Cabdille</td>
    <td>Muqdisho</td>
    <td>1973</td>
    </tr>
    <tr class="even">
    <td>Caasho Sheekh Cabdille</td>
    <td>Muqdisho</td>
    <td>1972</td>
    </tr>
    <tr class="odd">
    <td>Abokor Seed Cali</td>
    <td>Muqdisho</td>
    <td>1973</td>
    </tr>
    <tr class="even">
    <td>Aadan Aw-Yuusuf Dhacdhaco</td>
    <td>Muqdisho</td>
    <td>1973</td>
    </tr>
    <tr class="odd">
    <td>Xaaji Isaaq Muxumud Daadh</td>
    <td>Muqdisho</td>
    <td>1970-1976</td>
    </tr>
    <tr class="even">
    <td>Sheekh Maxamed X. Xuseen</td>
    <td>Muqdisho</td>
    <td>1970-1976</td>
    </tr>
    <tr class="odd">
    <td>Aadan Cawl Jaamac</td>
    <td>Ayl</td>
    <td>1973</td>
    </tr>
    <tr class="even">
    <td>Soofe Cali Buraale</td>
    <td>Muqdisho iyo Hargeysa</td>
    <td>1965-1973</td>
    </tr>
    <tr class="odd">
    <td>Maxamed Nuur Cali</td>
    <td>Iskushuban</td>
    <td>1964</td>
    </tr>
    </tbody>
    </table>
    
    

            <ul>
                <li>Waraaqihii la isu diri jirey wixii laga helay.</li>
                <li>Kutubtii ay qoreen raggii goobjoogga ahaa ama waagaa dagaalka la
                    socdey iyo kuwii iyaga raad raacay.</li>
            </ul>

            <p>Inkastoo ragga buugaggaa qoray ay ka warramayeen dhinaca
                dawladahooda, libintana siinayeen, haddana dagaalkii Daraawiishta iyo
                ragannimadii Sayid Maxamed waa qarsoomi weydey. Sidaa daraaddeed ayaa
                had iyo jeer waxaad aragtaa iyagoo runta ag maraaya ama daqarradii
                dawladahooda loo geystay been aan hu’ lahayn ku daboolaya.
                Inkastoo taasi dhacday kutubtey qoreen qaarkood aad baan u
                tixgelinney.</p>
            <p>Waxaa laga yaabaa, inaad meelaha qaarkood ku aragtaan arrin si kale
                in loo maamulo ku habboonayd, haddaba talada ku dar adduunku waagaa
                siduu ahaa iyo heerkuu maanta maraayo.</p>
            <p>Wixii gaalo iyo Daraawiish iyo Soomaalida kale dhex maray 1895-1921,
                afna lagama sheegi karo buugna laguma abyi karo. Hase ahaatee halkaasaa
                faraskaygii na gaarsiiyey.</p>
            <p>Haddaad buuggan ku aragtaan waxyaalo gef ah ama qalad ahaan u dhacay
                ulakac nagama aha ee aqoon baa sida naga noqotay. Waxa laydinka filayaa
                inaad hagaajisaan.<br />
                Waxa habboon inaan u mahadnaqo dadkii buuggan qoristiisii igu
                kaalmeeyey, dadkaa abaalkooda Eebbaa gudi kara, ninba wuxuu shaqaystana
                marbaa loogu shubi weelka, sidaas iyo akhris wanaagan.</p>
            <p>Aw-Jaamac Cumar Ciise<br />
                Xamar, 1976</p>
            <h2 id="raadraac">Raadraac</h2>
            <p>Kutubta aanu taariikhda Daraawiishta u cuskannay oo aan aad u raad
                raacnay waa kuwan, gaar ahaan <em>Mad Mullah</em>:</p>
            <ul>
                <li><em>The Mad Mullah of Somaliland, by Douglas Jardine, O.B.E.
                        (Secretary of the Administration, Somaliland, 1916-21) First Edition,
                        London 1923.</em></li>
                <li><em>Richard Corfield of Somaliland, by H.F. Prevosi Batters, London,
                        1914.</em></li>
                <li><em>Official history of the operations, Somaliland – 1901 – 04,
                        London, 1907.</em></li>
                <li><em>La colonizzazione Europea nell’Est Africa – Italia, Inghilterra,
                        Germania, da Gustavo Chiesi, Italia 1909.</em></li>
                <li><em>Ferro e fuoco in Somalia, da Francesco Saverio Caroselli, Roma
                        1931.</em></li>
                <li><em>The Modern History of Somaliland, by I.M. Lewis, London
                        1965.</em></li>
            </ul>
            <h2 id="qaybta-koowaad">Qaybta Koowaad</h2>
            <p>Qaybta kowaad, guud ahaan waxay ka hadlaysaa dhalashadii Sayid
                Maxamad, korriimadiisii, bar-baarintiisii, waxbarashadiisii iyo siduu
                dadka iyo dalka u bartay, tegiddiisii Xajka iyo ka soo noqoshadiisi,
                Berbera iyo wixii uu kala kulmay iyo markuu ka baxay, degiddii
                Qoryaweyn, abaabuliddii Daraawiishta iyo siduu isugu dubbariday,
                warbixin Ingiriisku qoray, iyo bilowgii dhaqdhaqaaqa, dilkii Garaad Cali
                iyo wixii keenay, markay Daraawiishi Ogaadeen u guurtay iyo waxay ka
                muteen, dagaalkii Xabashida ee Jigjiga, duullaankii u horreeyey,
                kalakicii Gurdumi, Gonda-gooye iyo wixii ka dhacay, duullaankii
                Xabashida iyo markay Daraawiishtu Nugaal ku soo noqotay tan iyo
                dagaalkii Afbakayle markuu dhacay.</p>
            <h3 id="dhalashadii-sayid-maxamed">Dhalashadii Sayid Maxamed</h3>
            <p>Wax lala yaabo ma aha haddii nin wadaad ahi dadkuu ka dhashay ka tago
                ama ka guuro oo degmo kale dhex dego; ha yaqaanno ama yuu aqoonne, ha ka
                fogaadeen, ama ha u dhowaadeene, sidaasuna waa culimada alabkeeda, meel
                kasta ha joogeene; maxaa yeelay ninka wadaadka ahi wuxuu rumaysan yahay
                meeluu joogaba ama meeshuu tagaba inuu Ilaahay maganti yahay oo dadka
                meeshaa uu tegey deggan la walaal yahay, oo iyaguna diinka ka
                baranayaan, isna xoolo iyo xurmaba ka helaayo.</p>
            <p>Taariikh aan la xusuusnayn, cidina sheegi karin ayaa Shiikh Xasan
                Nuur oo Sayid Maxamad awowgiis ahaa ka teyey Gobolka Qallaafo, oo ah
                dhulka Webi Shabeelle ku magacaaban, halkaas oo beeshuu ka dhashay
                degganayd. Wuxuu u kacay Nugaal oo ahayd dal wanaagsan, duunyadana hodan
                ka ah, si fiicanna loogu noolaan karey, culimaduna had iyo jeer u xoola
                doonan jireen.</p>
            <p>Shiikh Xasan markuu Nugaal mudda joogey oo uu dadkii iyo dalkii kala
                bartay, xoolo fiicanna ka helay waxa gashay hawo guur, dabadeedna wuxuu
                guursaday gabar reer Nugaaleed ah oo magaceeda lagu tibaaxay Khadiijo
                Jaamac.[(1)Lama oga in afadaasi min weyntii ahayd iyo in kale.] Shiikhu
                Nugaal wuxuu ku guursaday afar dumar ah oo u dhalay carruur badan,
                carruurtaa tiradooda waxa lagu sheegay 12 wiil iyo 11 gabdhood. Waxaa la
                weriyey in Shiikh Cabdille oo Sayid Maxamed aabbihiis ahaa carruurtaas
                ugu weynaa.</p>
            <p>Shiikh Cabdille Xasan wuxuu ku dhashay, sida la weriyey, dooxada la
                yiraahdo Casuura oo magaalada Laascaanood dhinaca waqooyi Galbeed ka
                xigta, una jirta hilaadda dhawr iyo soddon mayl. Wuxuu ku koray kuna
                barbaaray diintana ku bartay gobolka Nugaaleed oo barwaaqo ahaa,
                dabadeedna reerkoodii wuxuu noqday dad Nugaal rasmi ahaan u deggan.</p>
            <p>Waxa la weriyey Shiikh Cabdille isagoo 26 jir ah inuu guursaday
                gabadha la yiraahdo Timiro Seed Magan, kuna caan baxday Carro Seed. Waxa
                la yiri, waxay u dhashay 10 carruur ah, waxaana u weynaa Maxamad, hase
                ahaatee Shiikh Cabdulle carruurtii uu dhalay wexey tiradoodu gaareysaa
                soddomeeyo.</p>
            <p>Shiikh Cabdille Xasan Daraawiish dhiskeedii waa ka qayb galay,
                dagaallada badankoodiina waa ka tala galay, wuxuuna ku dhintay Xaruntii
                Daraawiishta Taleex 1913, qabrigiisuna waxa laga dhisay qubbad caan
                ah.</p>
            <p>[Qabrigii Shiikh Cabdulla Xasan, Taleex]</p>
            <p>Maxamad Shiikh Cabdille Xasan wuxuu ku dhashay dhulka loo yaqaan
                Ciid-Nugaaleed ama Laaso oo ah degmada Buuhoodle, balliga la yiraahdo
                Sacmadeeqo oo magaalada Buuhoodle toddoba mayl u jira, kana xiga dhinaca
                waqooyi. Wuxuu dhashay guga la baxay Gobeysane, waxaana la sheegay inuu
                ahaa gu’ barwaaqa ah oo dad iyo duunyo wixii dhashay ay hanaqaad
                noqdeen. Wuxuu dhashay ababaaraha markay taariikhdu ahayd 1856. [Rag
                taariikhda Daraawiishta wax ka qoray waxay yiraahdeen Sayidku wuxuu
                dhashay 1864, hase ahaatee ta Daraawiishi waa diidey.] Daraawiish
                badankeedu waxay yiraahdeen: Sayid Maxamad saddex meelood ayuu Nebi
                Maxamed kala mid ahaa: Magaca, da’da iyo jahaadka. Hase ahaatee,
                sheekadaasi inoo caddayn mayso guguu dhashay. Wuxuu ku koray Nugaal,
                dadkooduna wuxuu ahaa xoolaley daaqsato ah. Guud ahaan xoolaha markaas
                la haystay waxa ugu badnaa geel iyo fardo, reer beedahana waxa u taliya
                roobka, dhaqankooduna wuxuu yahay inay gugii iyo dayrtii hadba dhinac u
                guuraan, mar haddaan dhulku magaalo iyo beero midna lahayn. Dabeecadda
                ayaa qof walba waxay ku abuuraysaa inuu xoolaraac noqdo.</p>
            <p>Sidaas daraaddeed, waxaan oran karnaa: Sayid Maxamad
                carruurnimadiisii wuxuu ahaa xoolaraac, lamana sheegin carruurta kale
                wuxuu kaga duwanaa ama dheeraa.</p>
            <p>Sidii dhaqanka Soomaalidu u badnaa ama raaskuu Sayid Maxamad ka
                dhashay hiddo u lahaa, toddoba jir baa Quraanka loogu bilaabay.
                Macallinkii Quraanka u dhigi jirey waxa lagu naanaysi jirey Kud-quraan.
                Maxamad toban jirkii buu Quraanka ku dhammeeyey, taasina wax lala yaabo
                ma aha oo ardada ayaa sidaas u badnayd. Wiilnimadiisii waxa lagu sheegi
                jirey fahmo badnaan iyo firfircooni. Waxa hubaal ah haddii wiilku
                Quraanka dhammeeyo in calaamooyinkii macallinimadu ka muuqato, isla
                markaasna cilmiga barashadiisa lagu gargaaro. Sidaas daraaddeed, ayaa
                Maxamad aabbihiis kutubta cilmiga ah ugu bilaabay, taasina waxay
                dhalisay inuu culimada xerta ah oo cilmiga raacanaysa la fariisto,
                markay degmada dhex marayaanna raaco oo la socdo. Hase yeeshee,
                gadaalkii xertii buu ka mid noqday, taasina waxay dhaxalsiisay in lagu
                magacaabo Aw Maxamad Shiikh Cabdille. Magacaasu wuxuu siiyey ama u
                kordhiyey xurmo iyo xushmo gaar ah oo uu ku helay diinta xaggeeda.</p>
            <p>Dhulku masaajid iyo madaaris midna ma lahayn, oo wuxuu ahaa miyi,
                waxaase jirey meela xeri deggan tahay iyo dugsiyo Quraanka lagu barto
                iyo meela laysugu yimaado xilliyo aan go’nayn iyo meelo lagu shiro ama
                diinta lagu akhristo, ama lagu kala warqaato ama wixii dan ah la isku
                weydaarsado. Waxa kaloo jirey waqtiyaal caan ah oo sharciga Islaamku
                jideeyey in laysu yimaado sida labada iidood oo kale oo wacdi iyo waano
                la kala qaato.</p>
            <p>Haddaba, waxaa hubaal ah in Aw Maxamad shirarkaas culimada diintu
                markay dadka wacdiga iyo waanada u jeedinayaan ka faa’ideysan jirey.</p>
            <p>Sheeko ku-tiri-ku-teen ah waxaannu ku maqalnay in Aw Maxamad
                soddomaadkiisii dhul badan oo dalka gudihiisa ah oo kala duwan maray
                isagoo cilmi doon ah, hase ahaatee taasi run iyo been miday tahay lama
                oga, waxaase la weriyey inuu cilmiga ka bartay Shiikh la oran jirey
                Shiikh Abokor Shiikh Ibraahin laguna naanaysi jirey Abokor Fool-dheere,
                oo degmadiisu ahayd dhinaca waqooyi ee Webi Shabeelle, waxa la weriyey
                Sayid Maxamad baa eegay Ceelka Walwaal, kolkaasuu dhererkiisii la yaabay
                oo wuxuu yiri, “Cilmigii Abokor Fool-dheere ayaa buuxin lahaa.” Meel
                kasta cilmiga ha ka barto, nin kastaba ha ka akhristee, waxaa hubaal ah
                inuu Sayid Maxamad diinta Islaamka iyo afka Carabiga aad u yiqiin, gaar
                ahaan qaybta loo yaqaan Cilmi-aale oo afka Carabiga furaha u ah.
                markaasna wuxuu la baxay Shiikh Maxamad Shiikh Cabdille.</p>
            <h3 id="tegiddiisii-xajka">Tegiddiisii Xajka</h3>
            <p>Waxa caado u ahaa wadaadka iyo ninka waayeelka ah oo magac ku yeero
                inuu had iyo jeer xajka hammiyo. Sidaa daraaddeed kolkuu Shiikh Maxamad
                sano soddomaad ku jirey wuxuu u sodcaalay dalka Xijaas si uu xajka u soo
                guto diintana u soo kororsado, waxaana sii raacay koox culimo ah oo reer
                Nugaaleed u badan. Lama caddayn karo inuu isagu madax u ahaa iyo in
                kale, waxaase kooxdaas ka mid ahaa labo abtiyaashiis ah, Xaaji Aadan
                Seed iyo Obsiiye Seed. Waxa hubaal ah raggaas qaarkiis inuu isaga ka da’
                weynaa, kana cilmi roonaa, tiradoodana waxa lagu sheegay saddex iyo
                toban. Hase ahaatee magacyadoodii waa lagu kala bayray. Qaarkood wuxuu
                ku dhintay Maka iyo Madiina, oo sooma noqon, qaarkoodna waxa lagu diley
                dagaalladii iyo jahaadkii, qaarkoodna waxay ku beexaameen lama oga.</p>
            <p>Shiikh Maxamad hadduu Xajkii gutey wuxuu isku deyey inuu culimada
                Maka joogta cilmiga ka kororsado, waayadaasna ninkii Xaramka soo galaa
                intuu doono ayuu joogi karey, xeer u diidaayeyna ma jirin, dabadeedna
                culima badan oo reer Maka ah iyo kuwo kala duwan oo dalal dibaddaa ka
                soo xajiyey ayey isbarteen, sheekona waa dhex martay.</p>
            <p>[Sawirrada Maka iyo Madiina]</p>
            <p>Arrinta weyn oo beryahaas socotey oo culimada iyo dadka kaleba aad
                afka ugu hayeen ama laga sheekaysanaayey, Shiikh Maxamadna dhegihiisa ku
                maqlayey waxay ahayd: Dagaalkii ka socdey Suudaan oo uu Maxamad al-Mahdi
                ammaanduulaha ka ahaa. Culimo badan oo dariiqooyin kala duwan haysata oo
                jahaadka iyo falligiisa had iyo jeer faallayn jireyna waa joogeen.
                Iyadoo arrintu sidaa ahayd, in kastoo qof goob joog u ahaa aannaan arag,
                haddana waxaa hubaal ah inuu si rasmi ah ugu tegi jirey, kana qayb geli
                jirey fadhiyaal caadi ah oo lagu qaban jirey Majliska Sayid Maxamad
                Saalax oo reer Suudaan ahaa, dariiqada Saalixiyana abuuray, madaxna u
                ahaa. Dabadeedna Shiikh Maxamad Saalax iyo xertiisii baa lays bartay,
                taasina waxay dhaxalsiisay inuu u riyaaqo dariiqada Saalixiya oo ahayd
                laan ka mid ah dariiqada Axmadiya. Dabadeedna wuxuu qaatay Saalixiya oo
                Jameecadeeda ka mid noqday, Shiikh Maxamad Saalaxna fadhiyo gaar ah buu
                la qaatay, si looga wada hadlo dariiqada Saalixiya sidiii loogu faafin
                lahaa dalka Soomaaliya, siyaaradana Maka loogu soo diri lahaa.</p>
            <p>Lama oga Shiikh Maxamad Cabdille markaa ka hor dariiqaduu ahaa ama
                haystay, hase ahaatee dadka qaarkii waxay leeyihiin wuxuu ahaa
                Qaadiriya, in kastoo aan dalka dariiqooyin kale soo gelin, haddana lama
                hubo.</p>
            <p>Hilaadda laba gu’ hadduu Xaaji Maxamad Xaramka gudihiisa joogey oo
                Shiikh Maxamad Saalax xer u ahaa, xagga diinta ha ahaato xagga dariiqada
                Saalixiyase ha ahaatee, amar buuxana ka helay inuu Shiikhu dariiqa berri
                Soomaal ka noqdo, wixii tala ah ama dardaaran ahaana ay kala
                dhammaysteen, wuxuu u soo kacay dalkiisii hooyo. Markaasna wuxuu gaaray
                derejooyinkii xagga diinta ee dalka Soomaaliya lagu yiqiin tii ugu
                korreysey. Kuwaasoo ka koobnaa: Macallin, Aw, Wadaad, Xaaji iyo
                Shiikh.</p>
            <p>Lama hayo wax caddaynaaya markuu Maka ka soo noqday inuu doonni soo
                raacay oo badda soo maray iyo inuu baadiyaha Yamaneed soo maray iyo inuu
                meel kale u kacay. Dadka qaarkii waxay qabaan war ku-tiri-ku-teen ah
                inuu Masar tegey; taasna lama hubo wax raad ahna looma hayo. Midda aan
                muran ka joogini waxay tahay dhinac kasta ha ka yimaadee inuu
                sodcaalkiisii Cadan soo maray oo dhawr bilood joogey. Ammintaasna
                Soomaali badan ayaa magaalada Cadan degganayd, dhaqaalaha dalka
                Soomaaliyana aad buu Cadan ugu xirnaa.</p>
            <h3 id="sayid-maxamad-iyo-berbera">Sayid Maxamad iyo Berbera</h3>
            <p>Berbera waxay ahayd magaalo fil weyn oo magac dheer. 1884kii ayaa
                dawladda Ingiriisku maamulkeeda qabsatay. Turki baana uga horreeyey oo
                waxay ka dhiseen masaajiddo iyo meelo cilmiga lagu barto diinta
                Islaamkana tusaale u ah. Waxay kaloo ahayd magaalo ganacsiga adduunka
                caan ku ah, Badda Casna fure u ah, xagga berrigana aan magaalooyin kale
                ka xigin Adari mooyee. Soomaalida badankeedana magaalay u ahayd oo meel
                kasta waa uga soo safri jireen. Sidaa daraaddeed ayaa waxa lagu tilmaami
                jirey ama ay ahayd magaalo badda iyo berrigaba u furan oo culimo iyo
                caamo nin waliba yimaado, gaar ahaanna culimada cilmi-doonka ahi soo
                tammadiso.</p>
            <p>Xaaji Maxamad intaanu iman waxa magaalada Berbera joogey guuto culimo
                ah oo dariiqada Qaadiriya u badan. In kastoo dariiqada Axmadiya ay dalka
                Soomaalida xoog ku lahayd, haddana geesta waqooyi itaal weyn kuma
                lahayn; in yar oo laanta Andaraawiya ka mid ahayd oo Berbera joogtey
                mooyaane. Xaaji Maxamad oo dariiqada Saalixiya wata ayaa Cadan doonni ka
                soo raacay, oo wuxuu ka soo degey Berbera. War lagu kalsoon yahay wuxuu
                sheegayaa markuu xeebta yimid oo damcay alaabtiisii inuu qaato, ayaa nin
                Ingiriis ah oo dekedda ka shaqaynaayay ku yiri, “Alaabta cashuur ka
                bixi, adaan cashuurtii bixinna alaabta qaadi maysid.” Taasi Xaaji
                Maxamad waxay ku noqotay la yaab iyo fejeciso, hase ahaatee wuxuu ku
                yiri, “Adiga yaa cashuur kaa qaaday markaad halkan ka soo degtey?
                Waddankase ma adaa leh, maxaad cashuur iiga weyddiinaysaa?”</p>
            <p>Gaalkii wuxuu damcay inuu ninkaa amarkiisa diidey xiro. Hase ahaatee
                turjubaankii iyo rag kaleeto oo meesha joogey ayaa ka masla- xay oo
                waxay yiraahdeen, “Wadaad waalan weeyee iska dhaaf.” Waxa la leeyahay
                magacaa la yiraahdo Mad Mullah halkaas buu ku baxay. Dabadeedna gaalkii
                isagoo hadalkiisii la yaabsan ayuu faraha ka qaaday.</p>
            <p>[Magaalada Berbera 60 sano ka hor.]</p>
            <p>Xaaji Maxamad wuxuu degey Berbera, wuxuuna guursaday afo la oran
                jirey Barni Xirsi oo u dhashay carruurtiisa wiilkii ugu weynaa Mahdi
                Sayid Maxamad. Wuxuu halkaa ka abuuray majlis dariiqada Saalixiya
                leedahay oo ijaasada [Waa hadal gaaban oo qofka la baro oo ballan qaad
                ah] lagu bixiyo, wuxuuna bilaabay wacdi iyo waano fara badan oo diinta
                Islaamka fidinteeda ku saabsan, iyo ammaanta dariiqada Saalixiyada.
                Taasina magaaladii waxay gelisey bulaan iyo xiisad hor leh, wadaaddadii
                magaalada horey u joogeyna waa laysku maandhaafay. Maxaa yeelay
                wadaaddada Qaadiriya ma oggolayn in dariiqa cusub waddanka la soo
                geliyo. Hase ahaatee gadaalkii waxay noqotay in la wada hadlo, kutubtana
                la isu soo gurto oo masalooyin diinta ah laysla wada eego. Culimadii
                markaa Xaaji Maxamad ka soo hor jeeddey waxa ka mid ahaa Shiikh
                Cabdillaahi Caruus, Shiikh Ibraahim Xirsi Guuleed, Shiikh Kabiir Aw
                Cumar, Aw Gaas Axmed iyo culimo kaloo fara badan.</p>
            <p>[Masaajid magaalada Berbera Turkigu ka dhisay.]</p>
            <p>Xaaji Maxamad wuxuu ahaa nin aftahan ah oo siyaasad badan dadkana soo
                jiidan og. Haddiiba magaaladii wuxuu ku yeeshay saa- xibba u hiiliya iyo
                wedeeyo garab taagan iyo xer badan oo uu diinta u mariyo oo isaga gaar u
                ah iyo rag kale oo dariiqadiisa raacsan. Bulaankii iyo doodihii badnaa
                waxa ka dhashay inuu Xaaji Maxamad yiri, “Qaadka cuniddiisu waa xaaraan,
                gaalada in xiriir lala yeesho ama meel lala degaana waa xaaraan.” Taasna
                culimadii kuma jeclaysan.</p>
            <p>1891 ayaa xeebta Berbera waxa ka soo degey Mission Kirishtaan ah oo
                diinta Masiixiga mad-habteeda Kaatooligga ah faafinaya oo magaciisa la
                oran jirey French Roman Catholic Missions. Waxaana madax u ahaa baaderi
                magaciisa la oran jirey Father Cypriana, dhalashadiisuna ahayd Beljik.
                Dabadeedna magaalada Berbera gudaheeda iyo laba meelood oo dibadda ka ah
                oo la kala yiraahdo Dhay-moole iyo Majacaseeye ayay ka fureen dugsiyo
                Kirishtaan ah oo carruurta Soomaalida diinta Masiixiga lagu baro. Xaaji
                Maxamad Cabdille Xasan aad buu gaaladaa gumeysiga ah iyo
                waxyeelladoodaba wax uga sheegay, dadkana uga digey.</p>
            <p>Iyadoo arrintii halkaa taagan tahay ayaa waxa dhacay argagixiso fool
                xun oo Xaaji Maxamad siyaasaddiisii aad u taageertay. Taasoo ahayd mid
                Berbera dabayl ka kicisay.</p>
            <p>Waxa jirtey in Turkigii Xeebta Maakhirkoos u talin jirey 1865 ka hor
                ay magaalada Berbera ka dhiseen daar weyn oo dawladdu leedahay iyo
                masaajid ku qabsan. Dabadeedna daartii waxa degey nin Ingiriis ah,
                masaajidkana sida caadada Islaamku tahay had iyo jeer waa laga addimi
                jirey, waana lagu tukan jirey. Dhawr goor haddii gaalkii ka cawday oo
                culimadii la hadlay oo ku yiri qaylada iga daaya, hase ahaatee aan
                hadalkiisii dheg loo dhigin, ayuu maalintii dambe wadaadkii masaajidka
                ka addimaayey xabbad ku dhiftay. [Arrintaa sheekaan ku maqallay ee wax
                qoraal ah iyo dad goob joog u ahaa midna ma arag.] Taasina aad bay
                magaaladii u kicisay, Xaaji Maxamad wuxuu sheegaayeyna marag bay u
                noqotay, isagana caro iyo caloolxumo bay u kordhisay, hadallo waaweynaa
                wuu ka geystey, isagoo dadka ku guubaabinaya dagaal, jahaad iyo in
                gaalada la laayo. Hase ahaatee niman doxorayaal ah baa gaalkii magaalada
                Berbera maamulaayey u tegey oo waxay ku yiraahdeen, “Wadaad dhiirran oo
                dawladda iyo dadka daacadda u ahba aad war uga sheegay, ummaddana isku
                diraya ayaa jira.”</p>
            <p>Arrimaha weli raadkoodii sii nool yahay oo aan la allaawin waxa ka
                mid ahaa wadaad la oran jirey Aw Gaas Axmed ayaa markuu hadalladii Xaaji
                Maxamad eegay, fanfanka ka soo baxayana arkay, gaalkii u tegey oo wuxuu
                ku yiri, “Wadaadkaasu wax buu soo wadaa. Haddaan haatan la qabanna meel
                fog baa laga dooni doonaa.” Hase ahaatee gaalkii hadalkaa dheg uma
                raaricin. Aw Gaas Axmed wuxuu weydiistey in hadalkaas uu sheegay loo
                qoro. Dabadeedna markii hadalkii rumoobey Aw Gaas mushahar baa loo
                qoray, intuu noolaana waa qaadan jirey.</p>
            <h3 id="ka-bixiddiisii-berbera">Ka-Bixiddiisii Berbera</h3>
            <p>Iyadoo arrintii sidaa u socoto, Xaaji Maxamad gadaalkii wuxuu goostay
                inuu Berbera ka baxo oo reer baadiyaha dhex tago. Ujeeddada weyn ee reer
                miyiga uu u doortayna waxay ahayd saddex hal:</p>
            <ol type="1">
                <li>Ammintaas Soomaaliya boqolkiiba-99 waxay degganayd baadiyaha.</li>
                <li>Dadka baadiyaha degganaa Ingiriiska wax xiriir ah ama heshiis ah
                    lama lahayn.</li>
                <li>Reer baadiyaha maskaxdooda lama qaldin oo gumeysiga iyo
                    xeeladihiisaba waa ka fayoobaayeen xaajiguna ujeeddadiisa wuu dhacsiin
                    karay.</li>
            </ol>
            <p>Dabadeedna 1897 dabayaaqadiisii ayaa Xaaji Maxamad ka baxay magaalada
                Berbera, isagoo koox wadaadda ahi la socdaan, wuxuuna sii maray meelihii
                Mission-ku degganaa, isagoo doonaya inuu ogaado heerka arrinkoodu marayo
                iyo shaqada ay halkaa ka wadaan. Waxa la weriyey Xaaji Maxamad inuu u
                yeeray wiil ku jira dugsiga Mission-ka oo uu ku yiri, “Magacaa?” Wiilkii
                wuxuu yiri, “Magacayga waxa la yiraahdaa Joon Cabdillaahi.” Dabadeedna
                yaa tahay buu ku yiri, wiilkiina wuuxu yiri, “Reer Father baan ahay.”
                Halkaa waxa uga caddaatay in diintii la beddeley, carruurtiina la
                magacdooriyey, dalkiina la qaatay. Doglaas Jardiin oo arrintaas ka
                warramayna wuxuu yiri:</p>
            <p><em>“To some extent this propaganda was assisted by the labour of a
                    French Roman Catholic Mission in Berbera, which fed and educated the
                    starving and homeless children of the country with a view to converting
                    them to the Christian religion.” [THE MAD MULLAH OF SOMALILAND, Douglas
                    Jardine, O.B.E. (Secretary of the Administration, Somaliland, 1916-21)
                    First Edition; London 1923; p. 48.]</em></p>
            <p>Hadalkaas af Soomaali waxaa loogu tarjami karaa sidatan:</p>
            <p>“lnta badan, iidhehdaas fidinteeda waxaa si weyn u caawiyey hawlihii
                baaderiyada Katooligga Faransiiska ee Berbera fadhiyey oo cunto iyo
                tacliinba siinaayey carruurtii dalka ee bakhtiyeysey oo aan hoyga
                lahayn, si loogu abaabiyo diinta Kirishtada.”</p>
            <p>Markuu meelahaa indha indheeyey, horay buu u sii dhaafay oo wuxuu
                tegey Shiikh oo Dariiqo Qaadiriya ahi tiil. Culimadii joogteyna wuxuu
                kala hadlay gaalada diinta Masiixiga ah faafinaysa oo dooneysa inay
                diinta Islaamka beddelaan. Dariiqada Shiikh hadduu ka soo kacayna, wuxuu
                yimid Burco oo markaa ahayd ceel xooluhu ka cabbaan. Dabadeedna wuxuu u
                dhaafay dhinaca Oodweyne oo uu kula kulmay Suldaan Nuur Axmed Ammaan oo
                dalkaas magac weyn ku lahaa. Halkaasna si wanaagsan baa Xaaji Maxamad
                loogu soo dhoweeyey, Suldaankiina wey is-afgarteen.</p>
            <h3 id="degiddii-qoraweyn">Degiddii Qoraweyn</h3>
            <p>Qoryaweyn waa ceel magaalada Caynaba geesta galbeed ka xiga oo
                hilaadda 29 mayl u jira oo aan saas biyo badan u lahayn, Sayid Maxamadna
                halkaasaa ugu horreysey meel uu Daraawiish asaaskeeda ka bilaabo,
                dariiqada Saalixiyana ka fidiyo.</p>
            <p>1898 ayaa Sayid Maxamad ceelkaa Qoryaweyn hooso ama waab lagu tukado
                kutubtana lagu raacdo ka dhisay. Muddo gaaban ka dibna wuxuu u rogey
                masaajid weyn wuxuuna dadka ugu baaqay in diinta la barto, Dariiqada
                Saalixiyana la galo, xoolahana siyaaro laga bixiyo, Daraawiishna la
                noqdo; wuxuuna bilaabay dicaayad iyo wax-ka- sheegid gaalada ka hor
                jeedda, si dadku u garto ugana digtoonaado gumeysiga iyo waxyeellada uu
                leeyahay. Muddo gaaban dhexdeed dad fara badan baa u riyaaqay dariiqada
                Saalixiya, magaca darwiish la yiraahdana waa hirgalay dadkiina wuxuu
                siiyey duub cad iyo tusbax KUUK ah. Digrigii dariiqada Saalixiya iyo
                tawasulkii Shiikh Maxamad Saalax astaanta u ahaa baa halqabsi u noqday,
                taasina waxay dhalisay inay meeshii xarun noqoto oo culimo iyo caamo nin
                waliba yimaado isagoo reerkiisii wata, diintana baranaya.</p>
            <p>Markuu reer baadiyaha dhex tegey wuxuu ku dadaalay inuu xumaantii
                dadka ku kala dhex jirtey ka saaro oo heshiis iyo walaalnimo dhex dhigo
                taasna aad baa loogu jeclaystay, waxaaba la yiri, “Waa weli Ilaah
                ummadda u soo diray.”</p>
            <p>Sayid Maxamad wuxuu gaar ahaan u muujiyey baahida uu u qabo hub iyo
                fardo inuu helo, wuxuuna dadka ku waaniyey ninkii diinta daacad u ahow
                ama janna doonayow buntuqaaga iyo faraskaaga dariiqada keen. Xeeladda
                labaad oo la yaabka leh oo uu ku kacayna waxay ahayd ninba ninkuu ka
                waxtar roona ayuu si wanaagsan u soo dhoweeyey oo gacanta qabsaday.</p>
            <p>1899 waxa dhacday arrin sheeka lala yaabo leh. Waxa la yiri dhawr nin
                oo ilaalo ah oo ciidammada Ingiriiska ka tirsan, ayaa Sayid Maxamad u
                tegey. Nimankaas lama oga in Ingiriisku soo diray iyo in kale. Markuu
                sooray aadna u maamuusay ayuu ku yiri, “Dabkaad sidataan, gaal baa leh
                ee maad daraawiishta kaalmo u siisaan ama naga iibsataan?”</p>
            <p>Dabadeedna nin raggaa ka mid ahaa oo la oran jirey Ducaale Xirsi ayaa
                hadalkii u guuxay oo buntukhiisii afar geel ah Sayid Maxamad ka siistay.
                Ragga taariikhda qora qaarkood waxay yiraahdeen markuu ninkaasu ka xog
                warramay, wuxuu war ku bixiyey in buntukhii Sayid Maxamad ka xaday. Hase
                ahaatee daraawiishi waxay tiri sidaa ma ahayn. Ninkaasi xogwarrankiisii
                wuxuu ku yiri, buntukhii Sayid Maxamad baa iga xoogey. Si kastaba
                arrintu ha ahaato ama ha u helee waxa hubaal ah in buntukhii Sayidka
                gacantiisa galay. Sida runta ah hubka ey Daraawiishi ku dagaal gashay
                badankiisa wexey ka furteen ciidankii Ingiriiska, gaar ahaan labada
                goobood oo kala ahaa Beer-dhiga iyo Cagaar-weyne. Buntukhaasina wuxuu
                ahaa kii ugu horreeyey ee gacantiisa gala, marka loo eego hubka ey
                furteen. Ninkii magaalada Berbera Ingiriiska u fadhiyey waraaq erayo
                kululi ku qoran yihiin oo uu buntukhaa ku doonayo buu Sayidka u soo
                diray. Sayidkuna wuxuu ugu war celiyey waraaq la mid ah oo uu buntukhii
                ku diidayo.</p>
            <p>Labadii waraaqood waa kuwakan:</p>
            <p><em>[The Mad Mullah of Somaliland, Douglas Jardine, O.B.E. (Secretary
                    to the Administration, Somaliland, 1916-21) First Edition; London 1923;
                    p. 41-2.]</em></p>
            <p>حرر في بربره ٢٩ مارس ١٨٩٩<br />
                ١٩ ذي القعدة ١٣١٦</p>
            <p>من حاكم بربره إلى الحاج محمد عبدالله<br />
                بعد السلام</p>
            <p>بلغنا أن واحد رجل يدعى دعاله حرسي من أصحاب القبطان كوكس هرب ببندق كان
                سرقه وإن الرجل المذكور أتى بالبندق إليكم فنحرر هذا الكتاب منا فنحبكم أنه
                إذا كان هذا البندق لديكم يلزم إرساله حالا إلى بربره والسلام</p>
            <p>كورد وصاحب<br />
                بربره</p>
            <p>[Warqad Ingiriisku Sayid Maxamed u diray]</p>
            <p>لا إله إلا الله محمد رسول الله</p>
            <p>يا رجل ما سرقت منك شيئا ولا من غيرك اجر مرادك ممن سرقك واخدم من اخترت
                والسلام</p>
            <p>[Warqad Sayid Maxamed Ingiriis ugu jawaabay]</p>
            <h3 id="warbixin-qarsoon">Warbixin Qarsoon</h3>
            <p>Bilihii Daraawiishtu ceelka Qorya-weyn degganayd waxaa la faafiyey,
                ama la fidiyey, dicaayad guubaabo hanjabaad iyo faan oo waxa la is
                dhexmariyey. “Berbera waa la gubi gaalana waa laga saari, baddaana waanu
                tallaabi, beri waxaanu dhigno ha la ogaado,” iyo wax la mid ah. Sayidku
                waraaq buu u diray Suldaan Diiriye Suldaan Xasan, isagoo uga digaya in
                carruurtooda la gaalaysiiyo, waraaqdaas markii laga dhex akhriyey shir
                weyne Suldaan Diiriye ka talinaayo waxa kacay bulaan xagga diinta ah iyo
                dabayl bari ka soo dhacaysa. Doglaas Jardiin oo arrintaas wax yar ka
                qoray wuxuu yiri:</p>
            <p><em>“Do you not see,” the Mullah wrote to the Aidagalla tribe in July
                    1899, “that the infidels have destroyed our religion and made our
                    child­ren their children?” With a religious revival in view he laboured,
                    le­gitimately enough, for four years from 1895-1899, but with scanty
                    success.</em></p>
            <p>Bishii Luulyo 1899, Sayidku waraaq buu u diray degmada Ciidagale
                isagoo ku leh, “Saw ma aragtaan inay gaaladii baabi’iyeen diinteennii oo
                carruurteennii ay ka dhigeen carruurtoodii?” Sayidku isagoo doonaya inuu
                sameeyo kacaan diiniya garna u leh afar sano oo ka bilaabata 1895-1899
                ayuu ku hawllanaa, in kastoo aanu guul weyn ka gaarin.</p>
            <p>Sayidku markii hore Siyaasaddiisa wuxuu ka bilaabay dhinaca diinta
                wuxuuna ku kacay inuu Masiixiga iyo Maxamadiyada isku diro; sida runta
                ah taasna guul buu ka gaarey. Waana arrinta qur ah oo uu dadka ku
                kiciyey ama lagu raacay. Waagaas waxa jirtey haddii waraaq Daraawiish ka
                timi la helo badanaaba Ingiriiska ayaa loo gudbin jirey si kalsooni iyo
                xoolaba looga helo. Sida laga xigtey xog warran uu u qoray qunsulkii
                guud ee markaa dalka Soomaaliya Ingiriiska u fadhiyey Taliyaha Guud ee
                Cadmeed oo shaqadiisu ku xirnayd.</p>
            <p>Muddo ka dib ayaa waraaqdaas loo geeyey qunsulkii guud ka dibna
                faalla dheer buu ka bixiyey wuxuse aad ugu dheeraaday mishinkii Berbera
                fadhiyey dabadeed waraaqduu diray 20kii Agoosto 1899 oo weliba siyaasad
                qarsoon lagu diray waa tan:</p>
            <p><em>To: Her Majesty Principal Secretary of State for Foreign Affairs,
                    London.</em></p>
            <p><em>Hargeysa, 20th August, 1899.</em><br />
                <em>No. 69.</em><br />
                <em>Political – Confidential.</em>
            </p>
            <p><em>My Lord</em></p>
            <p><em>I have the honour to enclose translation of a letter from the
                    Mul­lah Muhammad Abdullah to the Aidagalleh, as a specimen of the manner
                    in which he has been trying to seduce the tribes from their allegiance
                    to us. Although this letter has only now come into my hands there is
                    reason to believe that it reached Sultan Deria of the Aidagalleh some
                    two months ago, for the Sheikh Madar tells me that about that time
                    Sultan Deria sent a message to him saying that he had heard from the
                    Mullah and asking his advice as to whether he should join him or
                    not.</em></p>
            <p><em>The allusion to “making our children their children” evidently
                    refers to the Roman Catholic Mission at Berbera, about which it is known
                    that Sultan Nur sent and took false reports to the Mullah, probably with
                    the view of ingratiating himself with him.</em></p>
            <p><em>I may here explain that the Mission consists of three members –
                    two Fathers and one Brother – and 69 boys. The mission has been
                    established for many years in Berbera, and though it was looked upon
                    with suspicion at first that feeling has worn off and the people are now
                    well accustomed to the presence of the Fathers, and pay little attention
                    to their educational proceedings. No boy can be received into the
                    Mission without the consent of a near relation who has to sign a paper
                    in the presence of the Vice-Consul that he leaves the boy of his own
                    free will and that he will not with-draw him before a certain age, which
                    is generally fixed at eighteen. As a rule the boys are brought to the
                    Mission by their parents to save the latter the expense of keeping them.
                    The fathers take great pains with the education of the boys but they
                    have not been altogether fortunate in those they have turned, out; and
                    in the case of the few converts they have made these revert to their
                    people. As Medical Missionnaries the Fathers have done a great deal of
                    good in dispensing medicines and healing the sick in the town, and this
                    is appreciated by the town people.</em></p>
            <p><em>Attached to the Mission, but in a separate building, are a Lady
                    Superior and two Sisters. They never have more than three or four small
                    girls from the wive and trays of the town, who stay but a short time
                    with them. The institution is a failure; the Sisters are generally ill,
                    and I have more than once suggested to the Fathers the impropriety of
                    subjecting the Sisters to the deleterious effects of residence for
                    con­secutive hot weathers on the Coast for such poor results.</em></p>
            <p><em>It is the hope of the Mission that they may be allowed to move on
                    to the upland of the Protectorate. Such a question, they have been told,
                    cannot be considered for some years to come.</em></p>
            <p><em>I do not consider that the presence of this Mission in Berbera
                    has had anything to do with the movement that originated in the
                    Dolbahanta, though it is doubless a useful lever with which to try and
                    raise disaf­fection amongst our Mahomedan tribes. I showed the letter to
                    which allusion has been made above to Sheikh Madar, the head of the
                    re­ligious community here and he at once said “Why, it is the writer who
                    is destroying our religion.”</em></p>
            <p><em>I have very little to report regarding the Mullah, he is still in
                    the neighbourhood of Bohotele, but rumours are current that he is
                    shortly making a move towards Burao. On the other hand the sections of
                    the eastern Habr Yunis who have all along been reported to be with him,
                    have now written in asking to be allowed to go to Berbera. They have
                    been told to send their headmen to Berbera where they will be told the
                    conditions on which they will be permitted to bring in their caravans. I
                    propose to allow these people to trade as usual with our ports as it is
                    my object to detach them quietly from the Mullah, but in order to have a
                    hold over them after the caravan season is over I shall take a cash
                    security from each section before it is permitted to bring its
                    caravans.</em></p>
            <p><em>Habr Yunis tribes, where I shall be in close touch with Berbera
                    and better able to sift the reports from the eastern districts than I am
                    here.</em></p>
            <p><em>I have the honour to be Your Lordships most obedient Humble
                    Servant H. B. M. Consul General Somali Coast Protectorate.</em></p>
            <p><em>A copy of this Despatch is being sent to Cairo.</em></p>
            <p>Warqaddaas waxa Af Soomaali loogu tarjumi kara sida soo socoto:</p>
            <p>Ku: Xoghayaha Guud ee Boqoradda ee Arrimaha Dibedda, Landan<br />
                Lam. 69<br />
                Hargeysa, 20kii Agost 1899</p>
            <p>Sir-qarsoon</p>
            <p>Mudanahaygii,</p>
            <p>Waxaa sharaf ii ah inaan halkan kuugu soo lifaaqo tarjamada warqad
                wadaadka Maxamed Cabdulle uu u diray Ciidagale, gaar ahaan sida uu isugu
                deyey inuu u beerlaxawsado oo ka gooyo daacadda ay noo yihiin. Iyadoo
                warqaddaan ay haatan i soo gaartey, waxaa la maleyn karaa in Suldaanka
                Ciidagale oo ah Suldaan Diiriye uu helay war­qaddaas muddo laga joogo
                labo bilood, maxaa yeelay Shiikhaa wuxuu iigu sheegay warqaddiisa uu ka
                helay farriin wadaadka uu ku weydiisanayo inuu kala taliyo hadduu ku soo
                biiri lahaa dariiqada iyo haddii kale.</p>
            <p>Marka uu leeyahay “Carruurtayadii ayey carruurtoodii ka dhigayaan,”
                wuxuu ula jeedaa Kaniisadda Masiixiga ah ee ku taal Berbera taasoo la
                ogsoon yahay in Suldaan Nuur warar been ah wadaadka ka siiyey, lagama
                yaabo inuu naftigiisu damacsan yahay inuu wax la qabsado wadaadka.
                Waxaan halkan kuugu tifaftiri karaa Mishinku inuu ka kooban yahay saddex
                qofood: Labo baadari (wadaad) iyo hal baadari-ku-xigeen iyo 69 wiil.
                Kaniisaddani waxay ka dhisnayd Berbera sanooyin fara badan, inkastoo
                markii hore aad looga tuhun qabay, haatan waxaad mooddaa dadku inuusan
                dan ka lahayn habka waxbariddooda. Canugna loomo oggola inuu Mishinku
                qabto isagoo eyan la socon wixii markaa ehel ugu dhaw, iyadoo weliba
                Qunsul ku-xigeenka hortiisa lagaga saxiixayo warqad uu ku caddaynaayo
                in­uusan ka saari doonin Mishinka ilaa uu ka gaaro 18 sano.</p>
            <p>Waxaa caado ahayd in wiilasha ay keenaan Mishanka waalidkood. si ay
                ugu fursadaan kharashka korintooda iyo waxbariddooda.</p>
            <p>Baadiriyaashu dhibaato xoog leh ayay kala kulmeen waxbaridda
                carruurtaas, laakiin nasiibdarradu waxay ahayd, inta yar oo ay
                gaaleysiiyaan, marka ay reerahoodii dib ugu laabtaan ayay waxay ku
                noqdaan diintoodii Islaamka.</p>
            <p>Marka aan ka eegno hawsha Baadiriyaasha xagga caafimaadka, waxay
                qaybshaan daawooyin, waxay daweeyaan kuwa jirran ee magaalada taasoo
                reer magaalku aad ugu qaddariyo.</p>
            <p>Waxaa Mishinka la xiriira oo gooni u deggan saddex gabdhood oo
                wadaadda ah (Soorrooyin) oo midi madax tahay. Weligood ma helin wax ka
                badan saddex ama afar gabdhood oo yaryar ah oo aan waalid lahayn ama wax
                daba jooga, kuwaasoo ay ka soo kaxaystaan dariiqyada magaalada, waxayna
                la joogaan muddo gaaban, ku abuurista Mishinka halkan waa lagu
                khasaaray, gabdhaha wadaaddada ah, inta badan waa bukaan, dhawr goor
                waxaan kula taliyey Baadariyaasha, inay ka kaxeeyaan gabdhaha wadaaddada
                ah hawadan xeebta oo aad u kulul, mar haddii natiijada ay soo saarayaan
                eyan u dhigmin dhibaatada gaaraysa caafimaadkooda.</p>
            <p>Mishinku wuxuu rajeynayaa in loo oggolaado inuu u guuro Maxmiyadda
                gudaheeda oo uu ka fogaado xeebta, arrintaas waxaa horay loogu sheegay,
                inaan sannadaha soo socota lagu tashan karin. Aniga ilama aha joogista
                Mishinka magaalada Berbera iney lug ku leedahay dhaqdhaqaaqa
                Dhulbahantaha, inkastoo aan shaki ku jirin iney taasi ka careysiineyso
                Muslimiinta raaciyadda inoo ah. Warqadda aan horay u soo sheegnay waxan
                tusay Sheekh Madar, oo madax u ah dariiqada halkan joogta, wuxuuna igu
                yiri markiiba “Maxaa dhacay, ninka warqaddan soo qoray ayaaba duminaya
                diintayadiiye.”</p>
            <p>War fiican kama hayo Wadaadka, laakiin war ku tiri ku teen ah wuxuu
                sheegayaa in dhowaan uu u guuri doono xagga iyo Burco.</p>
            <p>Midda kale qolooyinkii reer Bari ee Habar Yoonis, oo horay u
                raacsanaa Wadaadka, haatan warqad bay soo qoreen oo ay ku waydiisanayaan
                in loo oggolaado iney tagaan magaalada Berbera. Waxaa loo sheegay iney u
                soo diraan madaxdooda Berbera, halkaasoo loogu sheegi doono shuruudaha
                loogu oggolaanayo inay safarradooda soo geshaan magaalada. Waxaan soo
                jeedinayaa in Habar Yoonis loo og­golaado iney ka ganacsadaan
                dekedahayaga ulajeeddadaydoo ah iney ka soo go’aan Wadaadka, ama aan
                gacanta ugu hayo, marka uu xilliga safruhu dhammaado, jilib walba waxaan
                ka qaadayaa dammaanad lacageed, inta aan loo oggolaan iney safarradooda
                kaxaystaan.</p>
            <p>Berrito qalcaddayda waxaan u rari doonaa xagga iyo Habar Yoonis
                galbeed, halkaasoo aan u dhowaanayo Berbera, si aan si hagaaagsan ugu
                kala saaro wararka ka imaanaya degmooyinka Bari.</p>
            <p>Waxaa sharaf ii ah inaan kuu ahaado Mudane, adeegahaagii daacadda
                ahaa, H. B. M. Qunsulka Guud Maxmiyadda Xeebta Soomaaliyeed</p>
            <p>Nuqul ka mid ah warqaddan waxaa loo diray Qaahira.</p>
            <p>Ugu dambaystii Mishinkii Kirishtaanka ahaa Soomaaliya waa laga
                saaray, Kaniisaddiina waa la xiray, markii Ingiriisku saadiyey haddii
                Mishinku dalka ka guuro, dagaalka iyo werarradu waa damayaan, hase
                ahaatee malahaasi waa beenoobey, sida uu sheegaayo arji uu qoray nin
                baadari ah oo Cadan fadhiyey 1911kii isagoo dawladda Ingiriiska
                weydiisanaya in loo oggolaado inuu mar labaad magaalada Berbera kaniisad
                Kirishtaan ah ka furo taana waa laga diidey.</p>
            <p>1899 bartamihiisii ayaa Sayid Maxamed isku dubba ridey dad lagu
                qiyaasay hilaadda 5000 oo qof oo rag iyo dumar isugu jira, magaca
                Daraawiisheedna wata, xoolo ku filan oo geel iyo fardo u badanna haysta,
                iyo laba boqol oo buntukh. Dadkaasina wuxuu u badnaa dadkii Nugaal degi
                jirey. Arrimaha Sayidka ay u taageereenna waxa ugu wacan laba hal:</p>
            <ol type="1">
                <li>Sayidka oo ka dhashay oo ay aqoon dheeraad ah u lahaayeen, dadkana
                    Diinta Islaamka iyo Dariiqada Saalixiya ugu baaqay.</li>
                <li>Iyagoo Ingiriiska wax xiriir ah ama heshiis ah aan la lahayn.
                    Xeebahana aan wax ganacsi ah la lahayn iyo iyagoo reer baadiya
                    ahaa.</li>
            </ol>
            <p>1899 bishii Abriil ayaa Ingiriisku dhab u rumaystay in meeshaas
                dhaqdhaqaaq iyaga ka soo horjeedaa jiro, hase ahaatee waxaan la hubin
                dhaqdhaqaaqaasu inuu horay u socon doono iyo in kale. Goor gumeysigu
                damacsan yahay bal in rag ciidammada wardoonka ka tirsan halkaas loo
                diro si loo ogaado waxa meeshaa ka socda ayaa Daraawiishtii Qoryaweyn ka
                guurtay oo waxay u kacday dhinacaas bari. Geeddigaasu wuxuu baabbi’iyey
                cabsidii Ingiriisku ka qabay mar haddii Wadaadkii iyo wuxuu watay
                baadiyaha bari u guureen waxba tari maayaan.</p>
            <p>Dariiqadii hadday Qoryaweyn ka guurtay waxay degtey balli la yiraahdo
                Dareemacaddo oo Buuhoodle dhanka waqooyi galbeed ka xiga. Gugaa waxa loo
                bixiyey Tawasulley maxaa yeelay tawasulkii halku-dheggiisu ahaa “Shay
                Lillaahi Sheekh Maxamad Saalax” oo dariiqada Saalixiya astaanta u ahaa
                ayaa aad u faafay, dadkii Ciid iyo Nugaal degganaa iyagoo aan hambayn
                cidina ka harin ayay daraawiish noqdeen. Dad kaloo culimo u badan oo
                muhaajir ahina waa yimaadeen, warkoodiina kor buu u kacay, dadkuna waa
                jeclaaday.</p>
            <p>Sayidku wuxuu ku caan baxay aftahamo, deeq, wax qaradnimo iyo isagoo
                diinta Islaamka aqoon dheer u lahaa markaasaa dadkii meel walba uga
                yimid si ay u dhegeystaan hadalladiisa murtida leh iyo waanadiisa
                macaan, taasi waxay keentay in la yiraahdo ninku waa weli xagga Eebbe
                looga warramo.</p>
            <p>Odayaal warkooda Iagu kalsoon yahay waxa laga weriyey nin danley ah
                oo aan magaciisii la helin ayaa nin la oran jirey Firin Qodax Faahiye oo
                hodan maal qabeen ahaa, geela u raaci jirey, waxana lagu heshiiyey inuu
                gugii la arkaba qaalin geel ah hawl u siiyo. Hase ahaatee markuu dhawr
                gu’ geelii ilaalinaayey ayuu hawlkiisii weydiistey. Firin wuxuu yiri,
                “Waxba ku siin maayo.” Taasna ninkii geeljirka ahaa waa ka xumaaday.
                Dabadeedna wuxuu goostay mar haddii xaqiisii loo diidey inuu xoolaha
                Firin wax ka dhaco. Wuxuuse ka yaabay in laga daba yimaado oo la dilo
                ama dadka uu dhex marayaa waxyeello u geystaan.</p>
            <p>Markii dambe ayuu wuxuu sheeko ku maqlay iyadoo la leeyahay wadaadka
                soo baxay wuxuu jecel yahay fardaha oo ninkii faras u geeya wuxuu ka
                siistaa toban geela. Ninkii geela raaci jirey wuxuu goostay inuu faras
                Firin leeyahay la baxsado, dabadeedna wadaadkaa u geeyo oo geel ka
                siisto. Taasina waa u suura gashay, habeenkii dambe ayuu faraskii la
                tegey.</p>
            <p>Firin Qodox waa raacdo galay oo wuxuu ninkii iyo faraskii ugu tegey
                Dariiqadii, wuxuu arkay faraskiisii oo fardihii Daraawiishta ku jira,
                wuxuu yiri, “Faraskan anaa layga soo dhacaye ha lay siiyo.” Ninkiina
                arrintu siday ahayd ayuu ka warramay. Dabadeedna waxaa Firin Sayidkii ku
                yiri, “Ninkanu xaq buu kuu sheeganayaaye ka gar bax.”</p>
            <p>“Ninku hadduu wax ii sheeganayo Ferenjiga haw tago oo hayga dacweeyo,
                anigase faraskayga ha lay siiyo,” Firin baa yiri.</p>
            <p>Sayidkii wuxuu yiri, “Mar haddaad gar qaybtii Muslinka diiddey oo tan
                gaalka oggoshahay, gaal baad tahay, oo waad xujawdey, sharciguna waa ku
                dilayaa.” Dabadeedna waa la diley, ninkaasaana ugu horreeyey nin
                xaruntii Daraawiishta ku dhinta, Garaad Calina wuxuu ahaa ninkii
                labaad.</p>
            <h3 id="bilowgii-dhaqdhaqaaqa">Bilowgii Dhaqdhaqaaqa</h3>
            <p>Abbaaraha bishii Oktoobar 1899 ayaa Daraawiishtii talo ku gaartay mar
                haddaynu damacsannahay inaynu diinta noolayno, dariiqada Saalixiyana
                faafinno, gaaladana ku jahaadno, dad iyo duunyo urursano, waxaa lagama
                maarmaan ah inaynu garab iyo gaashaan ka helno degmooyinka galbeed
                Togdheer, Burco, Oodweyne iyo intii ka dhaxaysa deggan. Dabadeedna hub
                iyo faras wixii markaa la heli karo inta la urursaday ayaa waxa la
                guddoonsaday in galbeed shir loogu baxo. Sidaasna waxa looga jeedey laba
                hal:</p>
            <ol type="1">
                <li>In gaalada la cabsi geliyo oo dhaqdhaqaaq la sameeyo.</li>
                <li>Aadane waa indho kumiyirre e in Israacooda iyo wadajirkooda
                    degmooyinka galbeed deggan ku soo jiitaan.</li>
            </ol>
            <p>Beryahaasna waxa Daraawiishta dhexdeeda laga faafiyey ninkii aan ina
                raacin oo waxaynnu wadno innala wadin waa gaala caawin ee ha la xujeeyo,
                xoolahana ha laga dhaco. Si arrintaas loo beeniyo darteed ayaa rag shan
                kun oo nin lagu qiyaasay, Sayid Maxamadna hor socodaa ay galbeed u
                ambabaxeen. Dabadeedna colkii wuxuu te­gey Beer, Burco iyo Oodweyne.
                Wuxuu dareemay mooyee, markii Beer la maraayey ayaa Garaad Cali Garaad
                Maxamuud dib uga noqday.</p>
            <p>Dadkii arladaa degganaa dhiilaa gashay oo waxay moodeen in iyaga lagu
                soo duuley, hase ahaatee waxa lagu yiri, “Waxaan ku jahaadeynaa gaalada
                iyo dadka raacsan,” dabadeedna waxay gubeen dariiqo Qaadiriya ah oo
                Shiikh degganayd. Doglaas Jardiin wuxuu qoray:</p>
            <p>“Waxaa beryahaa la faafiyey in Wadaadku Berbera gubi doono,
                Mishinkana baabi’in doono, dabadeedna cabsi daraaddeed ayaa Hindigii iyo
                Carabtii maalqabeenka ahaa magaaladii ka qaxeen oo Cadan u
                dhoofeen.”</p>
            <p>In kastoo gadaalkii ballan fur foolxumi dhacay oo talo iyo arrinba
                lagu kala boodey, haddana markaas aad baa loogu dabbaal degey,
                Daraawiishta ujeeddadeeduna waxay ahayd dhoolla tusad iyo hanjabaad
                siday doonayeenna waa u meel martay. lyagoo xoolo siyaaro loo siiyey oo
                geel iyo fardo u badan wata ayay dib u soo geddoomeen.</p>
            <p>Dayrta la oran jirey Tawasulle gugeedii ayaa Daraawiishtii xagga bari
                u sii guurtay, warkoodiina aad buu dalka ugu baahay, dadkiina ugu
                riyaaqay, geeddigaasna waxa ugu wacnaa laba hal:</p>
            <ol type="1">
                <li>Sayid Maxamad oo doonaayey inuu reer abtigii dhex tago si uu garab
                    iyo gaashaan iyo gargaarba uga helo, iyo raggii la socdey oo
                    jiitey.</li>
                <li>Ololaha Daraawiishta oo dalka bariga deggan lagu fidiyo, laguna
                    faafiyo dabadeedna dariiqadii waxay tagtay Dhuuglihi, Widhwidh iyo
                    hareerihiisa, dadkiina waa batay; dabadeedna waxa la gartay saddex
                    hal</li>
            </ol>
            <ul>
                <li>In la abuuro niman magacooda la yiraahdo Qusuusi oo had iyo jeer
                    Sayidka la taliya.</li>
                <li>In la sooco Gaarhaye xarunta gudaheeda iyo Sayidka ilaaliya.</li>
                <li>Qofkii la garan waayo ama loo maleeyo inuu Daraawiish ka meel yahay
                    ama doonaya inuu is hor taago marka hore in la waaniyo oo lala taliyo,
                    hadduuse taladaas iyo waanadaas qaadan waayo in laga tashada.</li>
            </ul>
            <p>Ingiriisku wuxuu sheegay: Bishii Oktoobar 1899, inay Boosaaso u
                gudubtay dooni wadata calanka Faransiiska oo sidda banaatiikh iyo
                saanad, waxa hubkaa iibsaday Boqor Cismaan, dabadeedna wuxuu u gudbiyey
                Sayid Maxamad.</p>
            <p>Haddaba haddaynu hadalkaas runtiisii baadi doono, Xaaji Xasan Aw
                Faarax oo ka mid ahaa ragga ganacsatada waagaas taariikhda
                Daraawiishtana aad ula socdey, wuxuu yiri:</p>
            <p>Laba nin oo la kala oran jirey Xaaji Cismaan Cali Guuleed iyo Cali
                Askar Maxamad Meecaad ayaa Sayid Maxamad u geeyey labaatan buntukh oo
                waxay ka siisteen midkiiba toban geel ah. Waxa laga yaabaa in nimankaasi
                dabka ka keeneen Jabuuti, waxase hubaal ah in banaatiikhdu Daraawiishta
                Boosaaso uga iman jirtey mar hore iyo mar dembeba.</p>
            <p>[<em>Official History of the operations in Somaliland, 1901—1904 Vol.
                    I, p. 50.</em>]</p>
            <h3 id="dilkii-garaad-cali">Dilkii Garaad Cali</h3>
            <p>Garaad Cali Garaad Maxamuud oo ammintaas reer Nugaaleed Boqor u ahaa
                iyo rag kale oo talada ku raacsanaa ama la talin jirey ayaa run ahaan
                arrinta Sayid Maxamad wado diiddanaa oo dariiqada. Dabadeedna rag
                xigaalo u ah ayaa loo diray oo waxa la yiri, “Bal Garaadka ha lala
                hadlo.” Hase ahaatee Garaadka markii xaajadii loo geeyey oo lagu yiri,
                “Dariiqada qaado, jahaadkana nala gala,” wuxuu soo jeediyey talo ah:
                “Wadaadku wixii diin ah ama diinta ku lug leh ha xukumo. Wixii reer ah
                ama dadka Nugaal deggan xaalkooda ah ha dhaafo, dhulkayagana gaalo ma
                joogto, tan xeebaha iyo magaalooyinka lagu sheegayana dagaal ku doonan
                mayno.”</p>
            <p>Maantii dambe ayaa Sayidkii Garaadkii cid u diray oo wuxuu ku yiri,
                “Garaad bal aan tashannee noo kaalay.” Dariiqadana rag badan oo Garaadka
                la dhashay ama la xidid ah baa jooga, isla markaa Garaadkii inuu
                dariiqada tago oo Sayidka iyo raggiisa la xaajoodo waa oggolaaday.
                Ammintii ballanku ahaa ayaa Garaadkii iyo rag la socdaa dariiqadii
                yimaaddeen. Dabadeedna Sayid Maxamad baa yiri, “Garaad labadeennu aan
                aqal gaar ah tagno oo wada hadallo.” Hase yeeshee Garaadkii waa diiday
                oo wuxuu yiri, “Anigu raggayga kama faqo.” Markaasaa Sayidkii ku
                dedaalay si uu u hagaajiyo aqal weyn oo ragga wada qaada. Kolkaasaa
                Garaadkii xan wuxuu ku yiri, “Kabash-kabashley, wallee aniga iyo adigu
                Nugaal kama wada talino.” Hadalkaa ayaa Sayidkii loo sheegay. In kastoo
                hadal waayeel oo hufan lagu wada hadlay Garaadkii wuxuu yiri, “Nugaal
                iyo dadka deggan anaa Boqor u ah. Taladooda nin iiga dambeeya maahee
                ninna uga dambayn maayo!”</p>
            <p>Bishii Oktoobar 1899 ayaa waxa sir lagu ogaaday in Garaadkii laba
                warqadood oo kala duwan diray: middood wuxu u diray Bo­qor Cismaan oo u
                talin jirey Gobolka Boosaaso iyo xeebaha Bari oo ku yiri, “Wadaad
                Ogaadeen ah oo dariiqo aan dhulkan laga aqoon wata ayaa dunidii
                walaaqay, dadkiina kaxaystay. Dab iyo askarba ii soo dir.” Mid kalena
                wuxu u diray Ingiriiska. Hase ahaatee waraaqdaa uu Ingiriisku u diray
                waa la qabtay. Markii taa la ogaaday, horena loo tuhumsanaa, waxa loo
                qaatay inuu Daraawiish ka soo hor jeedo. Dabadeedna rag baa loo diray oo
                waa la xujeeyey waana la diley isagoo war ma qabto ah.</p>
            <p>[<em>THE MODERN HISTORY OF SOMALILAND, by I. M. Lewis, London 1965,
                    p. 70</em>]</p>
            <p>Taasi hadday dhacday, dadkii waxa gashay dhiillo, raggii madaxda ahaa
                qaarkoodna waa ka xumaaday, Daraawiishtiina waxay ku sigatay inay kala
                yaacdo. Markaasaa Sayid Maxamad iyo raggiisii waxay ka baqeen in arrintu
                xumaato; waxayna la noqotay inay Nugaal ka guuraan oo Ogaadeen u kacaan.
                Kolkaasaa dariiqadii guurtay oo waxay u kacday arla Ogaadeen.</p>
            <h3 id="daraawiish-iyo-ogaadeen">Daraawiish iyo Ogaadeen</h3>
            <p>Daraawiishi Ciid iyo Nugaal hadday ka guurtay oo u kacday arlo
                Ogaadeen, waxay saldhigtay Haradigeed oo ah bartamaha degmada reer
                Subeer. Cabdi Maxamed Waal, oo ahaa nin karmeed la yaqaan ayaa
                daraawiishta hor maray, si wanaagsanna waa u taageeray, dabadeedna waxa
                Sayidka u dhisay walaashiis Tooxyar Shiikh Cabdulle. Si maamuus iyo
                xarrago leh ayaa loo soo dhoweeyey looguna soo shiray. Markii Sayidkii u
                warramay, ujeeddadiisii iyo wuxuu damacsan yahayna u sheegay, aad baa
                werdigii dariiqada Saalixiya loo qaatay. Waxa aad loola sii dhacay
                markuu degmooyin badan oo colaadi ka dhexeysey heshiis dhex dhigay,
                dadkiina wanaag iyo walaalnimo loogu baaqay.</p>
            <p>Markuu Haradigeed tegey wuxuu soo saaray xukun ku saabsan
                Nabadgelyada dadka wuxuua ku dedaaley inuu nabad dadka dhex dhigo oo
                wixii xaq isku lahaa kala siiyo, ninkii xumaan geystana xaraasho. Taa
                waxaa marag u ah Geeraar uu markaa mariyey Xuseen Dhiqle. Wuxuu
                yiri:</p>
            <p>Niman baa Cagaciidiyo, Camuudoo ka horreysey iyo<br />
                Cabaydhii Gacan-dhiille, ciilkoodii la buka oo<br />
                Ku cadgoosan xaraashka, inaanaan cawsna ku tuurin,<br />
                Sayidii waa nagu ceebe caynkee baan tashannaa!</p>
            <p>Muddo gaaban dabadeed, ayaa Sayidku dadkii dhulka degganaa isugu
                yeeray oo wuxuu weydiistay in jahaad loo guntado, diinta iyo dadkeedana
                loo hiiliyo, dab iyo faras wixii la hayana Daraawiishta loo­gu deeqo.
                Taasna dadka badankiisii waa u riyaaqay oo waxay la no­qotay wanaag iyo
                samafal Ilaah loogu dhowaanayo.</p>
            <p>Waxa jirtey in 300 oo Xabashi ahi Galbeed ka soo duuleen oo Webi
                Shabeelle hoos u soo raaceen iyagoo doonayay inay dadka reer guuraaga ah
                xoolo sed ah ka gurtaan. Dabadeedna dagaal baa dhex maray Soomaalida
                xoolaleyda ahayd iyo colkii Xabashida ahaa. Markaasaa Xabashidii waxa
                laga furtay 72 buntukh. Sayid Maxamadna wu­xuu maqashiisnaa in dabkaas la
                hayo, ujeeddadiisuna waxay ahayd inuu helo si uu ku helaba.<br />
                Sayid Maxamad shiddo badan kalama kulmin dabkaa heliddiisi. Muddo dhawr
                toddobaad ka yar ayaa loogu keenay 72 qori iyo rasaastoodii iyo
                boqollaal fardo ah. Taasina waxay Sayidka u kordhisay kalsooni iyo
                niyadsami siday isaga la ahayd. Markuu dabkaa, faraskaa iyo rag badan oo
                raacsan helay, tolkiisna dhex joogo wuxuu la soo baxay taba cusub oo aan
                la filayn, tabahaasna waxa ka mid ahaa:</p>
            <ol type="1">
                <li>Wuxuu yeeshay gaadh adag oo aan amar la’aan loo geli karin iyo rag
                    ilaaliya.</li>
                <li>Rag khaas ah oo uu gooni ahaan ula tashado.</li>
                <li>Dil, dhac, xaraash iyo xukun Sayidka ku siman oo aan ninna la
                    tixgelin iyo arrima kale oo dadkii ka diday.</li>
            </ol>
            <p>Markii Daraawiishtu Nugaal ka soo guurtay waxa muuqday inay ka soo
                fogaadeen Ingiriis iyo dhulkuu taliskiisa sheeganaayey; hase yeeshee
                Ingiriisku Xabashiduu la hadlay oo wuxuu ku yiri, “Nimankii fallaagada
                ahaa oo Wadaadka Waalani watay, dalka Ogaadeen ayey soo galeen,
                waxaannuna war ku helnay inuu degey Haridigeed. Waa inaad ciidammo u soo
                dirtaan oo wax ka qabataan.” Sidaa daraaddeed ayaa boqorkii Xabashidu
                wuxuu Harar ka soo diray ciidan hubkiisii u dhan yahay. Ciidankaas
                Xabashida ahi wuxuu weeraray degmooyin reer baadiya ah oo degganaa
                Dhagaxbuur iyo hareerihiisa, kuwaasoo ay ku tuhmeen inay Daraawiish
                xiriir la leeyihiin, waxayna ka dhaceen xoolo fara badan. Taasna waxay
                uga jeedeen inay dadka cabsi iyo baqdin geliyaan, xoolihiina waxay
                geeyeen Jigjiga.</p>
            <p>Daraawiishtii markay maqashay waxa meesha Xabashidu ka geysatay col
                bay abaabuleen oo duullaan bay humeen si looga hor tago cadowgaas
                gardarrada u soo duuley oo dadka dhacay.</p>
            <p>[<em>(1) The Mad Mullah of Somaliland, by Douglas Jardine, O.B.E.
                    (Secretary to the Administration, Somaliland, 1916-21) First Edition,
                    London 1923.</em>]</p>
            <p>Bishii Maarso 5tii 1900, ayaa Daraawiishta iyo Xabashida dagaal ku
                dhex maray Ceelka Jigjiga. Si ba’an ayaa goobtaas laysugu diley, labada
                geesoodna dad badan baa kaga dhintay. Ragga taariikhda qora ee goobtaas
                ka hadlay waxay yiraahdeen, waxa Xabashida laga diley 230 nin in ka
                badan, daraawiishna 170 nin. Xabashidu waxay ku warrantay sidaas si ka
                duwan oo waxay yiraahdeen, faanna haw ahaatee, “Annagaa wax jebinnay oo
                Daraawiish laynay, xoolihiina kaxaysannay.” Haddaba si kasta arrintu haw
                dhacdee, markii colkii Xabashida laga soo noqday xoolihiina laga soo
                dhacsaday, hub doorana laga furtay, ayaa Daraawiishi xaruntii dib ugu
                soo noqotay. Goobtaasina waa dagaalkii ugu horreeyey oo Daraawiish iyo
                dawlad gumeysato ah dhex mara.</p>
            <p>Sayidku aftin iyo waraaquu u diray degmooyinkii degganaa Koofurta
                Bari ee Hargeysa, isagoo uga digaaya gumeysiga iyo tabihiisa iyo
                Kirishtaanka carruurta kaxaysanaya, waxaana la mariyey tixahan:</p>
            <p>Ninkii heer u weynaa inuu hawsha galo baw eg,<br />
                Hal nin raray horseed uma ekee soo hitigin bow eg,<br />
                Ninkii aabbihii hawsha waday inuu hayaa baw eg,<br />
                Wiilkii halyeeyihii jahaad inuu holaa bow eg,<br />
                Gaalada in laga soo haraa habar magaadlow eg!</p>
            <p>Bishii Juun 1900, yaa Daraawiishtu ku duushey beelo degganaa
                Gaaroodiga u dhexeeya Hargeysa iyo Oodweyne. Kuwaasoo siday Da­raawiishtu
                sheegatay lagu tuhmay inay Ingiriiska xiriir la lahaayeen. Geel lagu
                qiyaasay 2 kun oo halaad bay degmooyinkaa ka soo dhaceen. Duullaankaasi
                wuxuu caan ku yahay oo loo yaqaan Dayax-weerar. Ragga taariikhda sheegaa
                siday weriyeen kaasi waa duullaankii ugu horreeyey oo Daraawiish
                qalqaalo ugu kacdo, xoolo Soomaaliyeedna la­gu dhaco. Iyadoo laysku ogaa
                in diinta kor loo qaado, dalkana gaalo laga daafaco, ayaa colkaa la
                ambabixiyey. Nin Shiikh ah oo la oran jirey Shariif Cabdulle Shariif
                Cumar ayaa ilaalo u ahaa, Sayidkuna waa diray. Markii colkii dareeray,
                culimadii diintuna hor socoto geelaana la soo dhacay ayaa nin arrintaas
                ka yaabay geeraar mariyey oo wuxuu yiri:</p>
            <p>Col Shariif; waceysiyoo, Caalin reero dhacaaya,<br />
                Cilmi geel lagu qaado, Sayidkii Calmanaayow,<br />
                Cimri yuu ku simaayoo, ciribteeda ogaada!</p>
            <p>Geela beeshaas laga helay iyo xoolo ka horreeyey oo dad iyo duunyaba
                lahaa oo banka Jigjiga laga soo dhacay ayaa Daraawiishi xoog ku
                yeelatay, tabarna ugu horreeyey, hase ahaatee markii dambe Sayidku waa
                ka qoomameeyey oo waa kii lahaa:</p>
            <p>Ciida gale ma daaroo, an danqaabi maayoo<br />
                Duubigey calaamayn Diiriyaanu xididnoo<br />
                Dayax weerar jeer hore rag baa igu dukhuloo.</p>
            <p>Dagaalkii Jigjiga oo Xabashida lagaga gol roonaaday markuu dha­cay
                gadaalkiisii ayaa Boqorka Xabashada oo ahaa Minilig talo Ingiriiska u
                soo jeediyey oo wuxuu yiri, “Waxaan ku talinayaa in dawladda Xabashida
                iyo dawladda Ingiriisku wadajir col u qalqaaliyeen si loola dagaallamo
                nimankaa fallaagada noqday oo Wadaadka Waalani wato, intayan dunida
                kharribin.” Taladii Minilig Ingiriiska u soo jee­diyey oo aanu soo
                xiganey waa tan:</p>
            <p><em>“ln the meantime, the Negusa Negust (King of Kings) the Empe­ror
                    Menelik, more correctly styled Conquring Lion of the Tribe of Judah,
                    Menelik II, the Elect of God, King of Kings of Ethiopia, had proposed a
                    combined movement of British and Abyssinian forces against the Mullah,
                    and in November it was decided to raise a levy of 1000 Somalis,
                    including the mounted companies, with British Of­ficers, under Captain
                    Local Lientenant-Colonel E. J. E. Swayne, In­dian Army, to cooperate with
                    the Abyssinians. The plan was that the Abyssinians should drive the
                    Mullah from the Ogaden, while our force would attack him from Burao,
                    should he retreat to Bohotle in accor­dance with expectations. Thus,
                    preparations were begun for the first expedition against Somaliland’s
                    turbulent priest.”</em></p>
            <p>Hadalkaas waxa af Soomaali loogu tarjami karaa sidatan:</p>
            <p>“Markay arrintii saas ahayd, Boqorkii Boqorrada Itoobiya Imbradoor
                Menelik 2aad oo badanaaba la yiraahdo Libaaxii Guusha ee qabiilka Juuda,
                kuu Ilaah Doortay wuxuu soo jeediyey in la dhiso ciidan ka kooban
                Ingiriis iyo Xabashi oo ka hor taga wadaadkaas. Bishii Nofember waxa
                lagu taliyey in la abuuro ciidan 1000 nin oo Soomaali ah ka kooban oo ay
                ka mid yihiin laba cuntub oo fardooley iyo rakuubley ah, ayna u taliyaan
                saraakiil Ingiriis oo uu madax u yahay dhame, meeshaanse u ah Gaashaanle
                Sare, E.J.E. Sweeyn, oo ka tirsan ciidamada hubka sida ee Hindiya oo ay
                iskaashadaan Xabashida. Taladu waxay ahayd inay ciidammada Xabashidu
                Sayidka ka oryaan Ogaadeenya, ciidammadayaduna ka weeraraan xagga Burco,
                hadduu u baqdo dhinaca Buuhoodle sida laga filaayo. Sidaasaa lagu
                tabaabulsheeyey colkii ugu horreeyey ee lagu saaro Wadaadka Soomaaliyeed
                ee macangagga ah.”</p>
            <p>Ingiriisku intaanu taladii Minilig soo jeediyey jawaab ka bixin ayuu
                bishii Sebtembar 1900, waraaq Sayid Maxamad ka helay digniin ah; taasoo
                uu ku leeyahay dalkayga nooga guura oo dalkiinnii u kaca ama waa idin la
                dagaallamaynaa ee ogaada. Taasina Ingiriiska waxay gelisey welwel iyo
                cabsi oo weligood waxay ka baqaayeen in wadaadku noqdo wadaadkii Suudaan
                ka kacay oo kaleeto Sheekh Maxamad al-Mahdi, waraaqdii Sayidku dirayna
                waa tan:</p>
            <p><em>From Mohammed Bin Abdulla Hasan to the English.</em></p>
            <p><em>This is to inform you that you have done whatever you have
                    de­sired. You have oppressed our ancient religion without cause. Fur­ther,
                    to inform you that whatever people obey you they are liars and
                    slanderers.</em></p>
            <p><em>Further to inform you that Mohammed, your Akil, came to ask from
                    us our arms; and we, therefore, send you this letter. Now cho­ose for
                    yourselves. If you want war, we accept it, but if you want peace, pay
                    the fine. This and salaams.</em></p>
            <p>Iyadii oo Af Soomaali ahna waa tan:</p>
            <p>Waxay ka timid Sayidkii waxayna ku socotaa Ingiriis.</p>
            <p>“Waxaan ku ogeysiinayaa in aad wax kasta oo aad rabteen samayseen,
                diintaydii qadiimka ahaydna waad cadaadiseen sabab la’aan. Teeda kale
                waxaan idin ogeysiinayaa may dadka idin raacsani yihiin beenaalayaal iyo
                fidmad wadayaal. Waxaan kaloo ku ogeysiinayaa in uu caaqilkiinnii
                Maxamad noo yimi isagoo na weyddiisanaya hubkayaga. Sidaa daraaddeed
                annaguna warqadan baannu kuu soo dirnay. Haddaba kala doorta, haddaad
                dagaal dooneysaan waannu oggol nahay laakiin haddaad nabad dooneysid
                sedo bixi. Intaas iyo nabadgelyo.</p>
            <h3 id="shirqoolkii-gurdumi">Shirqoolkii Gurdumi</h3>
            <p>Dadku wuxuu ahaa reer guuraa roobku u taliyo oo hadba meeshii naq leh
                ama deegaantu u badato u guura; sidaasoo kale ayaa dariiqaduna u guuri
                jirtey. Iyadoo la yaal balliga Gurraati ayaa waxa xujoobey sida la
                leeyahay iyagiyo ku allahoode nin la oran jirey Shide Dhabarjilic, oo
                ragga madaxdaa ka mid ahaa, waana la diley. Dilkiisana waxa sabab u
                ahaa: markuu Sayidku hubsaday inuu Daraawiish xoog leh haysto ama arkay
                sida yaabka leh oo loo raacsan yahay ama dariiqada Saalixiya loo qaatay
                ayuu intuu kala batay culimadii iyo raggii madaxda ahaa isugu yeeray oo
                wuxuu ku yiri, “Waxa laydinka doonayaa in nin waliba beeshuu madaxda ka
                ahaa soo raro oo dariiqada keeno.” In kastoo taasi arrin culus ahayd,
                haddana rag baa yeelay, ragga badankiisiina waa diiday, waxa la weriyey
                Shide Dhabarjilic oo sheekadiisu gadaal ku iman doonto inuu ka mid ahaa
                raggii taladaas si caddaan ah u diiday, dilkiisiina iyadaa sabab u
                ahayd. Dabadeed Sayidku wuxuu guddoomiyey in ninkaas la dilo; hase
                ahaatee waxa loo diley si qaab daran oo laga jir naxo. Oo waa sidee?
                Inta markii hore xabbad lagu dhuftay, ayaa meydkiisii fardo lagu
                tunsiiyey. Dabadeedna qoobkii fardaha ayaa hilibkiisii googooyey.</p>
            <p>Iyadoo ninkaas dilkiisii laga xun yahay, hase yeeshee la qabo in
                diintu dishey ayaa sir qabiil ku lug lihi Sayidka ka fakatay. In kastoo
                sheekadu isku mid tahay haddana weriyeyaashii waxay ku kala bayreen
                sidii arrintu u dhacday. Ragga taariikhda weriya qaarkood waxay
                yiraahdeen Sayidka ayaa shir u qabtay dadkuu ka dhashay, waxaana la
                fariistay dundun hoosteed, wuxuuna yiri, “Shirkan nin aan Xaliimo Geri
                iyo Sheekh Baahilaawe iska dhaleen mooyee nin kale caawa yuu iman.”
                Markii shirkii la fariistay ayuu wuxuu yiri, “War Shide Dha­barjilic
                Xasan-jiijiile maw aar galaa?” Waxa la yiri, “Sayidii haa.” Kolkaasuu
                wuxuu yiri, “War nin aan buti ahayni meesha ma joogaa? Bal nin walbowba
                ninka ku xiga eeg.” Haddii lays wada eegayna waxa la yiri, “Sayidii waxa
                inala fadhiya Duux Warsame oo weligiisba ahaa nin inaga mid ah.”
                Sayidkii wuxuu yiri, “Wixii caawa meesha lagaga hadlaa waa ballan Ilaah,
                ninkii sheegaana ballankii Ilaah buu furay.”</p>
            <p>Dhuux Warsame waxa laga weriyey: wixii habeenkaa meeshaa lagaga
                hadlay “Shide Dhabarjilic Xasan-jiijiile ma u aar galaa?” oo ballanka ka
                horreeyey maahee inta kale aboor baa iga jeexi kara. Waxay ku dareen
                hadalkii wuxuu u sheegay Xuseen Iljeex (Xuseen Xirsi Dalal). Rag kalena
                waxay weriyeen sidaas si ka duwan oo waxay yiraahdeen: Sayidka oo faras
                la yiraahdo Caynab-sonkor la daba taxaabayo, koox jifidiisa ahina la
                socoto oo aan filayn in hadalkiisa cid kale maqlayso ayuu wuxuu yiri,
                “War Shide Dhabarjilic Xasan-jiijiile ma u aar galaa?” Isla markaa waxa
                gadaalkiisa taagan, hadalkana maqlaaya Xuseen Xirsi Dalal ‘Iljeex’.
                Sayidkii intuu naxay ayuu wuxuu yiri, “Xuseen, Xuseen. Xuseen! Toban
                faras iyo boqolbaa xalay barkinka kuugu soo baxay ee ha qaadan aqoon
                waayin. Bal Caynab-sonkor ama Qaac guddoon, sagaalkii kalena ha qaadan
                waayin.” Markaa ka dibna fadhiyo badan buu la qaatay si aanu warkaas u
                sheegin, wuxuuna ku dedaalay inuu Xuseen xoolo ku qanciyo, hase ahaatee
                Xuseen ma yeelin hadalkiina ma qarin ee wuxuu u sheegay rag Shide ay
                ilma adeer ahaayeen; taasina waxay dhalisay aammin-ka-bax.</p>
            <p>Iyadoo hurgomooyin badan oo taasi ka mid tahay la qabo, dabkii iyo
                faraskii hore loogala wareegeyna laga qoomamaynayo, ayaa nin la oran
                jirey Xasan Bidde Khalaf Dalal oo ragga madaxda ah ka mid ahaa sidiisana
                nin karmeed ahaa habeenkii oo dhan loox Quraan ku dhigaayey. Subaxdii
                baa looxii oo khaddii qoyan tahay wiil Sayid Maxamad dhalay sacabka
                mariyey oo Quraankii ka baabi’iyey. Markaasaa Xasan intuu carooday
                wiilkii dhirbaaxo ku dhiftay. Markaasuu wiilkii sida kubbadda u duulay,
                Sayidkii markuu qaaqdii maqlay ayuu intuu aqalkii ka soo boodey, wuxuu
                yiri, “War yaa wiilka diley?” Markaasaa dadkii Quraanka dhiganaayey oo
                boqollaal kor u dhaafay dhammaan waxay yiraahdeen, “Sayidii Xasan Biddaa
                diley.” Kolkaasuu aqalkiisii dib ugu laabtay. Waxa la weriyey Xasanbidde
                intuu kacay oo aqalkii­sii tegey ayuu jiifsaday. Hase ahaatee saacad
                dabadeed ayaa waxa u tegey Axmed Xassan Yuusuf oo wuxuu ku yiri,
                “Waaryaa ma og tahay inaad saaka xujawdey?” Wuxuu yiri, “Waan ogahay,
                maxaanse yeelaa?” Markaasaa Axmed wuxuu yiri, “War kacoo isxuja furfur,
                dabadeedna aan tashanno.”</p>
            <p>Rag xaajo ma maarayn waayo e Xasan intuu kacay ayuu marada dacalkeeda
                wuxuu ku qaatay guntin saanad ah oo wuxuu la wareegey ooddii aqalka
                Sayidka ku meersanayd. Waxa la yiri, Sayid Maxamad fardaha waa ka arag
                dheeraa. Wuxuu arkay Xasan oo marada dacal­keeda wax ku sida oo oodda la
                meeraya. Markaasuu, wax u sheegay lama yaqaannee, intuu af labadii
                yeeray, wuxuu yiri, “War ninka gaarka ahow, Xasanbidde ii soo daa.”
                Markaasuu ka wareegay. Waxa la yiri kolkuu Xasan aqalkii soo galay, ayaa
                Sayidkii wixii marada ugu guntanaa ku boodey oo wuxuu ku yiri, “War
                maandhow ma saanad baa?” Wuxuu yiri, “Sayidii haa.” Wuxuu yiri,
                “Maandhow ma qorigii baad waagii dhoweyd ka reebtay?” Xasan wuxuu yiri,
                “Sayidii maya ee nin gabar annaga ah qaba ayaa Adari iiga soo dhiibay oo
                xalay baa la ii keenay.” Markaasna Sayidkii dhawr goor wuxuu ku
                noqnoqday “Cimrigaaga Alla ha dheereeyo, cimrigaaga Alla ha dheereeyo,
                war maandhow bahasha iigu dedaal.” Habeenkii baa waxa isu tegey labadii
                ballanku ka dhexeeyey oo ahaa Xasan Khalaf Dalal iyo Axmed Xasan Yuusuf.
                Biyo kodoy u dhacaan, hadalna dan buu u go’aaye waxay ku heshiiyeen in
                Sayid Maxamad laga tashado. Dabadeedna waxay taladii ula tageen Maxamed
                Xasan Geeddi oo ahaa nin waaya arag ah. Markay u sheegeen waxey
                doonayaan ama ay damacsan yihiin, Maxamad wuxuu yiri, “War bal korkayga
                eega. Dermadii aan ku jiifey oo aan feker daraaddii ku galgalanaayey
                ayaa jirkayga murxisay oo sidaa u gashay.” Dabadeedna waxay ku
                tashadeen: “Ninka Sayid Maxamad la yiraahdaa wuxuu sameeyey wax ka daran
                buu soo wadaa ee inta goori goor tahay aan iska qabanno.” Taas haddii
                laysla gartay waxay kaloo ku heshiiyeen inay ku dedaalaan in taladaas la
                meel mariyo. Haddii arrintii la hogahogeeyey oo dhawr toddobaad la waday
                waxa kaloo laysku af gartay laba hal inay lagama maarmaan tahay:</p>
            <ol type="1">
                <li>In si qarsoodi ah loogu sheego ragga ay ku kalsoon yihiin.</li>
                <li>Arrinta in degdeg loo fuliyo intaanu Wadaadku dhulka ku
                    xididdaysan.</li>
            </ol>
            <p>Isla markaa waxay bilaabeen hebel u sheeg, hebelna u yeer, taasina
                waxay qaadatay dhawr bilood. Maantii danbe ayaa nin magaciisa lagu
                tibaaxay Cali-kilin oo talada wax ka ogaa hase ahaatee arrinta
                fulinteedii raagsadaya waqtigiina u dheeraaday, geeraar mariyey oo wuxuu
                yiri:</p>
            <p>Ogaadeen habilaawow, Ina hoos ka le’eedow,<br />
                Hiil waxaan geli hayninow, Geed weynaan har lahaynow<br />
                Hugladii ban ku tuloo, har qooley an ku deeqinow<br />
                Darmaan heenso wanaagsan, Aan orodkii hollinaynow<br />
                Ohey way iyo way eey!</p>
            <p>Dabadeed Sayidkii markuu geeraarkaas maqlay dareen baa galay hase
                ahaatee meeluu wax u qaado ayuu garan waayey. Dabadeedna colkiisii
                gaarka ahaa ayuu faray inay feeyigaadaan, aqalladiisiina waa isu soo
                raray.</p>
            <p>Muddo ka dibna waxa is-helay 80 nin oo kala daran iskuna kalsoon.
                Dabadeedna waxay ku ballameen saaddambe in laysugu yimaaddo balliga la
                yiraahdo Gurdumi, nin walibana hubkiisa soo qaato, faraskiisana soo
                heensaysto.</p>
            <p>Haddii taladii loo fariistay waxay gooyeen sidii rag kale looga qayb
                gelin lahaa iyo sidii arrinta loo fulin lahaa, waxayna isla garteen in
                nin waliba ninkuu aamminka ku qabo talada gaarsiiyo, laguna dedaalo
                inaan xogtooda la ogaan, muddona waa inoo maalintaas iyo meel hebla.</p>
            <p>Waxay arrini hadba geed harsataba, wax Sayidka iyo dariiqada madaxa
                la tusaba, dayrtii arrinta la bilaabay dayrteedii kale ayaa shirkii ugu
                dambeeyey la qabtay. Markii la hubsaday inay habboon tahay ayaa lays
                weydiiyey sida ugu fudud oo arrinta loo fulinaayo ama loo maamulaayo. In
                kastoo ujeeddadu isku mid tahay waxa la weriyey labo siyood oo kala
                duwan:</p>
            <ol type="1">
                <li>Rag waxay weriyeen iyagoo taladoodu u qorshaysan tahay ayay Sayidka
                    la hadleen oo waxay yiraahdeen: Sidaad noogu timid kuuma aanu
                    dabbaaldegin. Waxaannu garannay inaan da­riiqada u soo shirno oo kuu
                    dabbaaldegno ee muddo noo qabo. Markaasuu muddo maalin la yaqaan ah u
                    qabtay, sidaasayna dariiqada ku yimaadeen.</li>
                <li>Rag kalena waxay yiraahdeen: Dabbaaldeg ma jiro ee toos bay u soo
                    shireen.</li>
            </ol>
            <p>Si kastaba arrintu haw dhacdee ugu dambaystii rag dhawr boqol
                tiradiisu gaarto ayaa waxay guddoonsadeen inay berri oo kale isugu
                yimaadaan balliga la yiraahdo Gurdumi oo biyihiisu gamashi yihiin
                dadkuna daba goosanayo. Isla maalintaas sidii awelba caadada u ahayd,
                ayaa Sayidka, khusuusida iyo Daraawiishta gaarka ka ahi waxay yimaa­deen
                balligaas oo salaaddii Duhur ku tukadeen. Markaa waxay ku tashadeen
                intay fardaha soo fuulaan inay balliga tagaan oo sida la sheegay Sayidku
                waa war jecel yahay, intay u yeeraan oo ku yiraahdaan war baannu helnaye
                kaalay, markay gooni ula soo baxaan afar waran isu dhaafiyaan.</p>
            <p>lyadoo talada lagu socdaa ay sidaa tahay ayaa markii Balliga Gur­dumi
                la soo galay, Maxamad Xasan Geeddi wuxuu arkay, Cabdi Garaad Yuusuf oo
                talada laga qarshay asaan laga maarmi karin oo Daraawiishta ku dhex
                jira. Markaasuu wuxuu ka baqay markay qarxato in la dilo. Kolkaasuu
                intuu raggii ka leexday Balligii qarkiisa la wareegay oo Garaadkii
                dhegta afka u saaray oo wuxuu ku yiri, “War shirqool la doonayo in
                Sayidka lagu dilo baa jira e, meesha ka soo bax.” Markaasaa Garaadkii
                intuu naxay wuxuu arkay ragga horraantiisii oo Sayidkii kaabiga u jira
                iyo iyagoo u yeeray. Markaasuu intuu sidii libaax u boodey, Sayidkii
                gacanta ku dhegey, “Sayidii in lagu dilaa loo dan leeyahaye meesha ka
                baxso.” Markaasaa Sayidkii intuu boodey oo Daraawilshtii gaarka ahayd ku
                dhex dhacay wuxuu yiri, “War cabbaysta, war cabbaysta!” Kolkaasay Aw
                Cabbaas oo meeshii Duhurka lagu tukuday fadhiya waran ku dhufteen oo
                waxay yiraahdeen, “Xujoy ku har.” Isla markaas laba saf baa loo kala
                dillaacay, maydkiina wuxuu noqday sida kashkaashka. Dabadeedna qoladii
                shirqoolka wadday waa baqeen, waana la kala qaxay, galabtaasna ninba
                wixii xoola ahaa oo uu gacanta la helay ayuu horay u kaxaystay ama u
                buubsaday.</p>
            <p>Daraawiishtii intay is-uruursadeen ayay qaxii ka daba duuleen.
                Weerarkiina waxay gacanta ku dhigtey geela la baxay Garbacase, goobtaas
                waxa loo yaqaan “kala kicii Gurdumi,” gabaya badan baa laga mariyey.</p>
            <h3 id="gondagooye">Gondagooye</h3>
            <p>Qalalaasihii Gurdumi hadday dhaceen kaddib ayaa Daraawiishtii raqdii
                ka guurtay oo waxay degtay meel la yiraahdo Dhiita oo laba geeddi-guur u
                jirta Gurdumi, kana xigta dhanka waqooyi. Rag talo kama dhammaatee,
                haddii dib laysugu noqday oo xaajadii la hileeyey waxa nimankii
                shirqoolkii abaabulay ku tashadeen in Daraawiish ergo loo diro, si wixii
                dhacay looga wada hadlo, loogana heshiiyo, da­badeedna 32 nin oo caqli
                iyo codkarnimaba rag laga xulay ayaa loo di­ray, hase yeeshee taladaas
                guuli kama dhalan oo markay dariiqadii tageen ayaa labo labo laysugu
                xiray oo lugaha bir lagaga jebiyey. Daba­deedna Sayidkii farduu diray oo
                waxa la faray inay raggoodii u sheegaan, wuxuuna yiri, “Waxaa ku
                tiraahdaan, ragga furta oo waxaad ku furataan labo buntukh oo Daraawiish
                galabtii Gurdumi lagala cararay,” iyo ninkiiba 100 halaad, hase ahaatee
                iyagaaba Sayidka geel ka doonayey. Muddana waa u qabtay, muddadiina
                laguma iman. Haddana muddo kalaa loo qabtay, taana waxba waa la keeni
                waayey. Dabadeedna muddo saddexaad buu u qabtay, markii waxba laga
                waayay waxa nimankii lagu xukumay in la laayo, taana waxa loo yaqaan
                Gondagooye. [Waxa jira gabay yaab leh oo Cabdi Xirsi Gondagooye ka
                tiriyey ee doon.]</p>
            <p>Waxa la weriyey, subaxda la layn doono habeenkeeda Sayidku wuxuu ku
                taahaayey:</p>
            <p>“Cashadu Aw Cabbaas ila ballamay, caaway saw maaha.”</p>
            <p>Raggii la laayey waxa ka mid ahaa Cabdi Maxamad Waal oo Sayidka
                walaashiis qabay, waxa la weriyey Tooxyar waxay ku dadaashay inaan
                ninkeeda la dilin, hase ahaatee qob iyo qadan midna kuma helin, markii
                la dileyna waa oydey dabadeedna waxa la yiri naa yaan lagu dilin aamus,
                waxayna marisay buraanbur, waxay tiri:</p>
            <p>Bilaawahakan daabka la hayaa ha hadduu i dilo<br />
                Dadkiiba idlaaye aakhira haddaan u dego<br />
                Cabdi haddii la igu daro derejadee ka roon.</p>
            <p>Dariiqadii waa guurtay oo waxay degtey balliga la yiraahdo Caado, rag
                Xuseen Xirsi Dalal ‘Iljeex’ wato ayaa Xabashi qayla geys ugu kacay
                markay ka war heleen in raggii la laayey. Da­badeedna Amxaarada ayaa col
                Adari ka soo qalqaashay, colkaasuna wuxuu soo maray jid aan laga filayn,
                garwadeenna waxa u ahaa niman Soomaali ah. Intay Xabashidii marin
                geddiyeen oo hoos iyo Doollo ka wareejiyeen ayay arladii Daraawiishi
                degganayd geesta bari kaga keeneen.</p>
            <p>Ammintaas Xabashidu hub fiican ma haysan, waxay ku dagaal gashana
                waxa u badnaa seef qalloocan iyo buntukhii jikraha ahaa, Daraawiishuse
                buntukha xoog bay u haysatay, waase saanad la’aayeen. Hase ahaatee,
                intay xoolihii qaxiyeen ayay baqe-beenle ku dagaal galeen. Si kastaba
                arrintu ha u dhacdee Daraawiishtu waa baqatay, xoolo aan yareyn oo mood
                u badanna waa ka carareen. Waxay u kaceen Nugaal iyo dhulkay markii hore
                ka yimaadeen.</p>
            <ol type="1">
                <li>Garaad Cali waa tii la diley.</li>
                <li>Jigjiga waa tii Xabashida Iagu weeraray.</li>
                <li>Dayax-weerar oo ka danbeeyey baa la dhigay.</li>
                <li>Kala-kicii Gurdumi baa dhacay.</li>
            </ol>
            <p>Maxaa xigi?</p>
            <p>In kastoo Daraawiishi nabaddii geed dheer oo aan laga soo rogi karayn
                ku laashay, haddana Nugaal bay dib ugu soo laabtay. Maxaa taa ka
                dambayn? Dariiqadii waxay degtey Baaraan oo magaalada Laascaanood
                koonfur Hawd ka xigta, waana xarunta la baxday Fadhiweyn, dabadeedna
                dabayshoodii ayaa dhulkii gilgishey. Waxa la ogaaday, in Ingiriisku col
                soo dumay oo dagaal ku qalqaalo jiro, inuu Daraawiish ku duulana
                goostay, dhaqsana u soo bixi doono. Hase ahaatee taas Daraawiishi heegan
                bay u tahay.</p>
            <h2 id="qaybta-labaad">Qaybta Labaad</h2>
            <p>Qaybta labaad waxay ku saabsan tahay, dagaalladii dhex maray
                Daraawiish iyo Ingiriis, 1901 tan iyo 1904, bilowgii dagaalka iyo
                shantii goobood oo dagaallada ugu waaweynaa, ama ugu caansanaa,
                Afbakayle, Fardhiddin, Beerdhiga iyo guushii laga gaaray, Cagaarweyne
                iyo wixii ka dhacay, Daratoole, Faan iyo Gooddi, tabaabulshihii
                Jidbaale, goobtii Jidhaale iyo wixii ka dhacay, qaxii gaala-eri,
                degiddii EyI, faalla gaaban iyo waxyaala kale oo la xiriira.</p>
            <h3 id="dagaalladii-daraawiishta">Dagaalladii Daraawiishta</h3>
            <p>Markaannu waraysannay odayaashii dagaallada ka qayb galay
                badankooduna ku dhaawacmay iyo raggii goobjoogga ka ahaa kuwii la
                sheekaystay, ama aannu akhrinay kutubtii dagaalladaas laga qoray iyo
                gabayadii laga mariyey, markaannu tagnay meelihii dagaalku ka dhacay oo
                rasaastii daadatay iyo qashirkii weli yaal, haarihii iyo calaamooyinkii
                weli ka muuqdaan, markaan toyannay raggii goobaha lagu diley tiradoodii
                iyo raggii madaxda ahaa magacyadoodii, waxaannu hubinnay in meeshaa
                guuldarro weyni ka dhacday oo rag go’ay, guryo badanina ku rogmadeen,
                guutooyinna ku hoobteen.</p>
            <p>Taa waxaa marag cad u ah tuducyo ka mid ah gabay calaacal ah oo uu
                mariyey Darwiishkii Ismaaciil Mire, oo dagaalladaa ka qaybgalay, wuxuuna
                yiri:</p>
            <p>Gumburo iyo Cagaarweyne iyo Geedkii Daratoole<br />
                Goobtii Jidbaaliyo Xargaga guuldarradii joogtey<br />
                Gembigii ka dhacay Ruugga iyo gudurigii haagay<br />
                Gabooddeeda Beerdhiga wixii la isku gooraamay<br />
                Meydkii gabraday seerigey Good ku tumanaysey<br />
                Gawarkaad maraysaba laftaad galayaxaa mooddo</p>
            <p>Goobihii dagaalladu ku dhex mareen Ingiriis iyo Daraawiish waxa
                tiradooda lagu sheegay 42 ku dhowaad dagaalladaasna badankooda si weyn
                baa dad iyo duunyaba loogu dhintay ama loogu dhaawacmay.</p>
            <p>Qaybtan oo ah 1900-1904, waxaannu wax kaga sheegeynaa dagaalladii
                Ingiriis iyo Daraawiish dhex maray lixdii ugu waaweynaa, kuwaasoo lagu
                kala magacaabay: Afbakayle, Fardhiddin, Beerdhiga (Eeragoo), Cagaarweyne
                (Gumburo), Daratoole iyo Jidbaale.</p>
            <p>Goobahaasu magacyaday la bexeen iyo meeshey goobtu ka dhacday iyo
                taariikhdii dagaalku dhacay waxaa loo tilmaami karaa sida tan:</p>
            <table>
                <tbody>
                    <tr class="odd">
                        <td><strong>Magaca goobta</strong></td>
                        <td><strong>Taariikhday dhacday</strong></td>
                    </tr>
                    <tr class="even">
                        <td>Afbakayle (Saamaale)</td>
                        <td>3 Juun 1901</td>
                    </tr>
                    <tr class="odd">
                        <td>Weyla-Xir</td>
                        <td>3 Juun 1901</td>
                    </tr>
                    <tr class="even">
                        <td>Caana-Xarigle</td>
                        <td>3 Juun 1901</td>
                    </tr>
                    <tr class="odd">
                        <td>Kur-Garaad</td>
                        <td>3 Juun 1901</td>
                    </tr>
                    <tr class="even">
                        <td>Oodagooye</td>
                        <td>3 Juun 1901</td>
                    </tr>
                    <tr class="odd">
                        <td>Fardhidin</td>
                        <td>16 Luulyo 1901</td>
                    </tr>
                    <tr class="even">
                        <td>Buurihiili</td>
                        <td>6 Oktoobar 1901</td>
                    </tr>
                    <tr class="odd">
                        <td>Beerdhiga (Eeragoo)</td>
                        <td>4 Abriil 1901</td>
                    </tr>
                    <tr class="even">
                        <td>Cagaarweyne (Gunburo)</td>
                        <td>17 Abriil 1903</td>
                    </tr>
                    <tr class="odd">
                        <td>Daratoole</td>
                        <td>22 Abriil 1903</td>
                    </tr>
                    <tr class="even">
                        <td>Yeed</td>
                        <td>30 Maajo 1903</td>
                    </tr>
                    <tr class="odd">
                        <td>Taaragooye</td>
                        <td>30 Maajo 1903</td>
                    </tr>
                    <tr class="even">
                        <td>Jidbaale</td>
                        <td>10 Jannaayo 1904</td>
                    </tr>
                    <tr class="odd">
                        <td>Jiidali</td>
                        <td>Maarso 1904</td>
                    </tr>
                    <tr class="even">
                        <td>Ilig-Daldala</td>
                        <td>12 Abriil 1905</td>
                    </tr>
                    <tr class="odd">
                        <td>Xallin</td>
                        <td>12 Abriil 1905</td>
                    </tr>
                    <tr class="even">
                        <td>Higlagaab</td>
                        <td>12 Abriil 1905</td>
                    </tr>
                    <tr class="odd">
                        <td>Baran</td>
                        <td>12 Abriil 1905</td>
                    </tr>
                    <tr class="even">
                        <td>Ruuga (Dulmadoobe)</td>
                        <td>9 Agoosto 1923</td>
                    </tr>
                    <tr class="odd">
                        <td>Berbera</td>
                        <td>12 Maarso 1917</td>
                    </tr>
                    <tr class="even">
                        <td>Shimbibiris</td>
                        <td>27 Nofembar 1917</td>
                    </tr>
                    <tr class="odd">
                        <td>Indho</td>
                        <td>8 Oktoobar 1917</td>
                    </tr>
                    <tr class="even">
                        <td>Oog</td>
                        <td>18 Oktoobar 1919</td>
                    </tr>
                    <tr class="odd">
                        <td>Yanqarax</td>
                        <td>18 Oktoobar 1919</td>
                    </tr>
                    <tr class="even">
                        <td>Badweyn</td>
                        <td>18 Oktoobar 1919</td>
                    </tr>
                    <tr class="odd">
                        <td>Mirashi</td>
                        <td>23 Disembar 1919</td>
                    </tr>
                    <tr class="even">
                        <td>Galbarabuur</td>
                        <td>25 Jannaayo 1910</td>
                    </tr>
                    <tr class="odd">
                        <td>Jiidali</td>
                        <td>25 Jannaayo 1910</td>
                    </tr>
                    <tr class="even">
                        <td>Ceel-Dheer</td>
                        <td>25 Jannaayo 1910</td>
                    </tr>
                    <tr class="odd">
                        <td>Baran</td>
                        <td>28 Jannaayo 1920</td>
                    </tr>
                    <tr class="even">
                        <td>Taleex</td>
                        <td>1 Febraayo 1920</td>
                    </tr>
                    <tr class="odd">
                        <td>Bixin</td>
                        <td>Febraayo 1921</td>
                    </tr>
                    <tr class="even">
                        <td>Shiniile</td>
                        <td>Febraayo 1921</td>
                    </tr>
                </tbody>
            </table>
            <p>Haddaynu dhinaca Ingiriiska eegno iyo wuxuu dhaqdhaqaaqa Daraawiishta
                ka qabey ama fikradduu Wadaadka ka haystay iyo siduu u arkaayey, aad buu
                uga dareen qabay in meeshaa olole xoog lihi ka socdo, in lagu duulaana
                ay lagama maarmaan tahay, inteyan dhulka ugu fidin, hase ahaatee waxaan
                la hubin inta dagaalkaasi socon doono. Dadka warka keena qaarkood waxay
                Ingiriiska ugu warrami jireen, “Meesha waxa joogaa waa wadaaddo keliya
                oo aan macna lahayn, maalin keliyana la kala eryi kara.” Qaar kalena
                waxey ugu warrami ji­reen, “Meesha rag xoog leh oo dagaal geli karaa
                jooga!” Hase ahaatee 1900 dabayaaqadiisii ayaa la hubiyey in dhaqdhaqaaq
                run ah oo Ingiriiska ka soo hor jeedaa halkaa ka socdo. Sidaa daraaddeed
                ayey la­gama maarmaan u noqotay in ciidan ka hortaga lagu saaro.</p>
            <p>Aan marag u soo qaadanno hadal uu qoray H. F. Prevosi Battersby oo ku
                saabsan afartii duulaan ee ugu horreeyey, oo Ingiriisku Daraawiishta ku
                soo kiciyey wuxuu yiri:</p>
            <p><em>The Four Expeditions</em></p>
            <p><em>“With the Mullah’s power thus objectionably declared we were
                    forced to assert ourselves. In November 1900, at the instance of the
                    Consul-General, as our representative in Berbera was then called, an
                    expedition was determined on to cope with the offender.</em></p>
            <p><em>In order to illustrate the conditions obtaining in the country,
                    which Richard Corfield was expected to keep in order but the mere
                    passing shadows of 100 men, it will be useful to give a brief summary of
                    the expedition sent against the Mullah during the next four
                    years.</em><br />
                <em>There were, first of all, the two Anglo-Abyssinian Expditions in
                    1901. The first started in January, was composed of 10000 men, and
                    marked into Ogaadeen; but owing to defective supply and water
                    dif­ficulties and hardships, was forced to halt at Gerlogubi, not havivng
                    met the Mullah.</em>
            </p>
            <p><em>The second, of 14000 men with 2 British officers, started in May,
                    marched by Gerlogubi to Galadi and Bur, and, after suffering great
                    hardships from lack of food and water, returned to Harrar in July having
                    accomplished nothing but a little raiding.</em></p>
            <p>Hadalkaas waxa af Soomaali loogu tarjami karaa sida tan:</p>
            <p>Afartii Duullaan</p>
            <p>Ayadoo xooggii Wadaadku si aan loo dul qaadan karin u muuqday ayaa
                waxa lagama maarmaan noqotay in aannu annaguna ismuujinno oo
                tallaabooyin qaadno.</p>
            <p>Bishii Nofembar 1900, ayaa waxa la goostay in duullaan lagu kiciyo
                fidmawalaha iyadoo ay taasi waafaqsan tahay codsashadii wakiilkayagii
                markaas Berbera joogey, sidii xilligaas lagu magacaabi jirey. Si loo
                caddeeyo xaaladaha markaas dalka ka taagnaa ee Koofil laga sugaayey inuu
                wax ka qabto isagoo boqol nin oo keliya wata, waxa habboon in la soo
                koobo duullaamadii Wadaadka lagu saaray muddo afar sano ah gudahood:</p>
            <p>Ugu horrayntii waxa jirey laba duullaan oo ay u wada jireen
                Ingiriiska iyo Xabashidu 1901dii. Kan hore oo bilawday bishii Jannaayo
                wuxuu ka koobnaa 10000 oo nin wuxuuna u kacay dhulka Ogaadeeniya; hase
                ahaatee ayadoo ay ugu wacnayd dhibaatooyin ah xagga biyaha iyo sahayda
                ayay ku qasabtay inuu Garloogube ku joogsado isagoo aan Wadaadkii la
                kulmin.</p>
            <p>Kan labaad oo ka koobnaa 14000 oo nin laba sarkaal oo Ingiriis ahi la
                socdaan wuxuu bilawday bishii Meey, wuxuuna dhex qaaday Garloogube,
                Gallaadii iyo Buuro, dabadeedna markii dhibaatooyin badan oo biyo la’aan
                iyo cunta la’aan ahi ay soo gaareen ayuu Harar ku soo laabtay bishii
                Luulyo isagoo wax u taray aysan jirin dhac aan macna lahayn maahee.</p>
            <p>Markii la eego ciidamada Xabashida iyo sida loo tabaabulsheeyey ama
                heshiiska Xabashida iyo Ingiriiska u dhexeeya, waxa qof waliba garan
                karaa in Xabashidu dagaalkii Daraawiishta qayb weyn ka qaadatay, haddaba
                taasi wax lala yaabo ma aha, maxaa yeelay colaadda Xa­bashidu Soomaalida
                u heyso mid cusub ma aha ee waa colaad ab ogaa ah, waxaana saldhig u ah
                diinta Islaamka soo geliddeedii Geeska Afrika oo ay Soomaalidu
                fidinteedii qayb weyn ka qaadatay.</p>
            <h3 id="bilowgii-dagaalka">Bilowgii Dagaalka</h3>
            <p>Waxa habboon intaynaan dagaalka ka warramin inaynu in yar ka
                tusaalayno bal siduu Ingiriisku markaas Daraawiish u arkaayey iyo waxay
                iyagu kolkaa ku sugnaayeen. Daraawiishtu markii ay Doollo ka soo guureen
                waxay degeen dhulka Nugaaleed, maalinba maalinta ka dambaysanu xoog ayaa
                u sii kordhaayey. Ingiriisku isagoo xaaladda Daraawiishta aad uga war
                hayey ayaa waxa u sii caddaatay in siyaasaddiisii Soomaaliya ku
                saabsanayd khatar gashay markii uu arkay fan-fanka Daraawiish ka baxaaya
                ama uu maleeyey waxa ka iman kara nimankaas Wadaadku hor socdo ee ragga
                iyo hubka urursanaya. Bi­shii Nofembar 1900 ayaa barlamaanka Ingiriiska
                waxa laga gooyey talo ah in nimankaas khatarta ah la dabar gooyo inta
                aanay dadka iyo dalkaba ku faafin, dhaqdhaqaaqooduna uusan taabbagal
                noqon.</p>
            <p>Waaligii Ingiriiska ee waqtigaa Berbera fadhiyey waxay la ahayd in
                ciidammadoodu goor barqo ah cagta marinaayaan Wadaadka iyo wuxuu wato,
                dabadeedna say doonaan arlada ugu talin doonaan, taasi ma ahaan,
                malahaasina meel mar ma noqon. Markii la guddoomiyey in Daraawiish lagu
                duulo. Waaligu waraaq dardaaran ah buu u qoray ammaanduulihii ciidammada
                Wadaadka ku duulaayey, intaan duullaanku bixin ka hor isagoo talooyin
                iyo tilmaamo siinaaya, wixii markaas gumeysigu ku shaqaynaayey wax ka
                tusaalaynaaya. Waxaa wax ka soo qaad leh saddex hadal oo la yaab leh oo
                waraaqdaa ku qoran:</p>
            <ol type="1">
                <li>Waaligu wuxuu yiri, waa in Wadaadka la qabtaa, Daraawiish
                    dhaqdhaqaaqeedana dadka dhexdiisa laga cirib tiraa.</li>
                <li>Waa in dawladda looga qaandhabo xoolaha Wadaadka laga soo dhaco
                    kharashka badan ee dawladda duullaankan kaga baxaaya.</li>
                <li>Iyadoo aan la filayn in Wadaadku isdhiibo wax shuruud ah oo laga
                    oggolaan karo ama noloshooda dambe loogu ballan qaadi karaa ma jiraan,
                    isaga iyo kuwa la jira.</li>
            </ol>
            <p>Aan isweydiinee, maxaa ka dambeeyey, sidee bayse arrimi noqotay?
                Waraaqdii waaligu qoray ee dardaaranka ahayd waa tan:</p>
            <p><em>[Official History of the Operations in Somaliland. 1901 – 1904
                    Vol. I p. 54.]</em></p>
            <p><em>Berbera, April 11th, 1901</em></p>
            <p><em>Sir;</em></p>
            <p><em>I have the honour to address you in connection with the
                    operations you are about to undertake against the Mullah Mohammed bin
                    Abdullah. The object of the expeditions is to capture or defeat the
                    Mullah and to put an end to his movement in the Dolbahanta. Your
                    ope­rations will accordingly be directed against the Mullah and those who
                    may now be found to be actively supporting him.</em></p>
            <p><em>Of the tribes who are now reported to have dealings with the
                    Mullah, with the exception of the Ali Gheri, who may be expected to
                    stand by him to the last, it is not certain which will continue to
                    main­tain his cause once he is confronted with our force. I enclose a
                    note I have drawn up of our dealings with the tribes after the
                    disturbances of 1899, and I have noted therein, so far as information is
                    available, the present attitude of the Dolbahanta tribes from the
                    reports which have from time to time been received. This you will be
                    able to check with information you will yourself acquire. But little
                    reliance can be placed on the reports received as to the attitude of the
                    Dolbahanta tri­bes, and it is probable that accurate information as to
                    the attitude of the respective tribes will not be obtained till the
                    expedition enters the country. It is, however, believed that, with the
                    exception of the Ali Gheri and possibly other sections of the Girad
                    Farah, the majority of the people who have joined the Mullah in
                    Dolbahanta have done so either through fear of him or for personal gain,
                    and that a large sece­ding from his following may be expected when our
                    expedition takes the field.</em></p>
            <p><em>I have briefly recorded in the note our past dealings with the
                    tribes in order that you may know what settlements were arrived at, and
                    in the case of those who are not now actively supporting the Mul­lah take
                    no action which will conflict with those settlements.</em></p>
            <p><em>For instance, the past misdeeds of the Habar Toljaala and eastern
                    Habar Yunis tribes have been dealt with, and unless any of them now
                    actively support the Mullah, which I do not anticipate if all goes well
                    they should not in any way be interfered with.</em></p>
            <p><em>Several of them have to settle up for loots, but this is a matter
                    not immediately connected with the expedition and which can be at­tended
                    to afterwards.</em></p>
            <p><em>The past and present conduct of the Ali Gheri necessitates that
                    they should be punished, and I propose to inflict a fine of 1000 ca­mels
                    on them, should be punished, which you can proceed to enforce after the
                    Mullah has been dealt with. As regards the Ararsamah, the Ba Ararsamah
                    and the Barkad, much will depend upon the attitude they assume when our
                    expedition is in the field. If they do not acti­vely support the Mullah,
                    I should be inclined to deal leniently with them, our object being to
                    suppress the Mullah and restore order.</em></p>
            <p><em>The chief danger of a large coalition of the Dolbahanta against
                    us will lie in the possibility of our expedition being looked upon as an
                    Ishak invasion of the Dolbahanta country.</em></p>
            <p><em>You will doubtless take all possible measures to allay any
                    suspicion of the kind; steps in this direction have for some time past
                    been taken here. With your knowledge of the country and people I need
                    hardly warn you that any looting by our people of tribes who, though
                    formerly with he Mullah, have since left him, and are not now oppo­sed to
                    us, besides being impolitic, would create a dangerous scare and play
                    into the hand of the Mullah by giving him the very means to ef­fect a
                    powerful combination against us which he is seeking, and which it might
                    seriously tax our resources to meet.</em></p>
            <p><em>It is for this reason that it is specially desirable to confine
                    our operations to the Mullah and those tribes who are now found to be
                    actively supporting. Above all, those who secede from the Mullah and
                    assist us against him must be protected, even if the tribes who
                    accompany our force have any claims against them. These will be matters
                    for settlement after the conclusion of the expedition.</em></p>
            <p><em>There are many claims by our tribes for damage done by the Mullah
                    and his followers; it is reasonable that Government should be
                    reimbursed, if possible, and portion of the heavy expenses incurred in
                    connection with the expedition; and the force will expect something in
                    the way of prize money. These should be met from any loot which is found
                    with the Mullah, or the tribes now actively supporting him, and I am
                    inclined to think that fair proportions would be one third to the force,
                    one-third to satisfy claims for damage done, and the remainder for
                    Government. This question is, however, a very subsidiary one, and you
                    will doubtless not allow it in any way to prejudice the main object of
                    the expedition.</em></p>
            <p><em>So far as is known the Mijjarten are hostile to the Mullah. But
                    information was received yesterday that four emissaries of this tribe
                    have been received in secret conference by the Mullah. The object of
                    their visit is not known. Despatches have lately been sent by the
                    Vice-Concul for Italy at Aden to the Consul-General for the country, who
                    is now at Ras Alula, to move the Mijjerten under Sultan Osman Muhammud
                    and Sultan Yusuf Ali to cut off the Mullah’s retreat should he attempt
                    to escape to the coast through their country. And I have lately
                    addressed the Resident at Aden with a view to similar warnings being
                    given to the chiefs on the southern Arabian littoral.</em></p>
            <p><em>I shall be glad to know if there is any further action which it
                    may occur to you can now be usefully taken from here to promote the
                    ob­ject of the expedition.</em></p>
            <p><em>In the unlikely event of the Mullah offering to surrender, in his
                    case and in that of the following – Ahmed Warsamah known as Haji Sudi,
                    Deria Arale, and Deria Gure – only an unconditional surrender sho­uld be
                    accepted, no guarantee of any kind as to future treatment being given.
                    Nur, the late Sultan of the Habar Yunis, may be guaranteed his
                    life.</em></p>
            <p><em>I have, &amp; c.</em></p>
            <p><em>(Signed) J. Hayes-Sadler</em></p>
            <p>Waraaqdaas waxa af Soomaali loogu tarjami karaa sida tan:</p>
            <p>Saab,</p>
            <p>Waxaa sharaf ii ah in aan kuu soo jeediyo arrin la xiriirta weerarka
                aad ku qaadayso wadaadka Maxamed Cabdulle Xasan. Ujeeddada ololaha
                dagaalkani wuxu yahay in la qabto ama la jebiyo Wadaad­ka,
                dhaqdhaqaaqiisana laga ciribtiro Dhulbahantaha dhexdiisa. Weerarradaadu
                waxay toos u abbaari doonaan Wadaadka iyo kuwa haatan sida muuqata ugu
                gargaaraya isaga.</p>
            <p>Qabaa’ilka xiriirka la leh Wadaadka, marka laga reebo Caligeri oo la
                filayo inay la jiri doonaan ilaa iyo ugu dambaysta, lama hubo intooda la
                sii jiri doonta marka ciidammadeennu ka hor yimaaddaan.</p>
            <p>Waxaan halkan kuugu soo lifaaqayaa waraaq aan ku muujiyey sidaan wax
                uga qabannay qabaa’ilka qulquladihii I892kii ka dib. Halkaas waxaan ku
                caddeeyey ujeeddada Dhulbahante leeyahay imminka, sida lagaga war hayo
                xogwarrankii hadba waqti na soo gaarayey. Waxaad kari kartaa inaad taas
                la kaashato wararka aad adiguba heli doonto. Hase yeeshee, kalsooni weyn
                lama siin karo wararka imminka la hayo ee la xiriira ujeeddada
                Dhulbahante, waxana laga yaabaa in aan war dhab ah laga helin ujeeddada
                qabaa’ilka kale ilaa duullaanku dhulkooda gaaro. Waxa la ogyahay marka
                laga reebo Cali-Geri iyo malaha qolooyin Garaad Faarax ah, giddiba dadka
                Dhulbahante ee Wadaadka raacay waxay saas u yeeleen cabsi ay isaga ka
                qabaan ama danaysi gaar ah. Waxa kale oo la filayaa in qayb weyni ka soo
                fakato dadka isaga raacsan marka duulaankeennu goobta qaato.</p>
            <p>Waxaan si kooban ugu qoray lifaaqa sida aannu horay wax uga qabannay
                qabaa’ilka. Ujeeddadoo ah inaad ogaatid heshiisyadii la gaarey. Sida
                daraaddeed waxba ha yeelin dadka aan haatan Wadaadka si muuqata u
                raacsanayn si aan heshiisyadaasi u baabbi’in.</p>
            <p>Ka soo qaad Habar Jeclo iyo Habar Yoonista bari, xumaantii ay faleen
                waa loo ciqaabay, markaa haddii aan midkoodna imminka Wa­daadka si cad u
                raacsanayn, taasna aanan filayn inay dhacdo haddii wax weliba hagaagaan,
                haddaba yaan sina arrimahaas loo fara gelin. Qaarkood waa inay dhac
                habeeyaan, taasise ma aha mid degdeg ah oo duullaanka ku xiran, waana
                mid dib laga samayn karo. Wixii Cali-Geri ku kacay ama haatan ay ku
                kacayaan ayaa qasab ka dhigaya in la ciqaabo, waxaana soo jeedinayaa in
                1000 halaad lagu ganaaxo; taasoo aad adigu fulinteeda leedahay ka dib
                marka Wadaadka wax laga qabto. Xagga Ararsame, Bah-Ararsame iyo Barkad,
                sida wax looga qabanayaa waxay ku xiran tahay hadba meeshay iska taagaan
                markuu dullaankeennu dagaalka galo. Haddii aanay caddaan Wadaadka ugu
                gargaarin, waxaan oran lahaa si debecsan ha loola dhaqmo, ujeeddadeenna
                oo ah Wadaadka oo la baabi’iyo iyo xasilloonida oo la soo celiyo.</p>
            <p>Khatarta ugu weyn ee dhalin karta isbahaysiga Dhulbahante waxa weeye
                iyadoo loo qaato in duullaankeennu uu yahay mid Isaaqu dhulka
                Dhulbahantaha ku soo kiciyey.</p>
            <p>Haddaba waa inaad ka qaaddo tallaabooyin kasta oo suuragal ah sidii
                loo baajin lahaa tuhunka noocaas ah, waxana jirtey tallaabooyin horay
                looga qaaday arrintaas iyada ah.</p>
            <p>Adigoo aqoon u leh dalka iyo dadkaba looma baahna inaan si adag kaaga
                digo dhicidda qabaa’ilkeena oo markii hore Wadaadka la jirey, haatanse
                aan inaga soo horjeedin. Haddii ay taasi dhac­do, foolxumo ka sokow,
                waxay abuuri kartaa waxyeello halis ah oo innaga hor yimaadda, taasoo ah
                siduu Wadaadku doonaayo, iyo dhaqaaleheenna oo kharaj weyni fuulo.
                Sababtu waa taas, siiba tan loo baahan yahay waxay tahay in dagaalkeennu
                ku koobnaado Wadaadka iyo qabaa’ilka imminka, sida bareerka ah u raacsan
                isaga; ugu horrayntii waa in la ammaan geliyo qabaa’ilka ka goostay
                Wadaadka ee imminka innaga ina gargaaraya, in kastoo qabaa’ilka
                ciidammadeenna la socdaa ay iyaga qaan u sheeganayaan. Arrimahaas waxa
                laga heshiin doonaa marka duullaanku dhammaado kaddib.</p>
            <p>Waxaa jirtay dacwooyin badan oo ay qabaa’ilkeennu ka qabaan
                waxyeelladii ay u geysteen Wadaadka iyo kuwa raacsan; waxaa gar ah in
                dawladda looga qaandhabo, haddii ay suurtowdo, qayb ka mid ah kharajkii
                badnaa ee ku baxay duullaanka, iyadoo ciidanka naftiisuna ku
                xisaabtamayo abaalgud lacageed. Kharajka waa in laga bixiyaa maalka laga
                soo dhaco Wadaadka ama qabaa’ilka bareedhka u raacsan, waxayna ila tahay
                saamiga xaqa ahi inuu noqdo saddex-dalool (1/3) oo ciidammada la siiyo,
                saddex-daloolna khasaarihii lagu kabo, inta soo hartana dawladdu
                qaadato. Arrintani waa mid ishaafalato ah, adiguna waa inaadan sina ugu
                oggolaan inay waxyeesho danta ugu weyn ee duullaanka laga leeyahay.</p>
            <p>Taniyo hadda inta la ogyahay Majeerteenku Wadaadka waa la col. Ha
                yeeshee war shalay naloo keenay wuxuu sheegayaa ergo afar ah oo
                Majeerteen ahi inay kulan qarsoodi ah Wa­daadka la yeesheen, ujeeddada
                imaatinkoodana lama yaqaan. Ku-xigeenka Danjiraha Talyaaniga ee Cadan
                fadhiya wuxuu dhowaan waraaq u diray Waaliga Talyaaniga oo haatan jooga
                Raas-Caluula si uu Majeerteenka Suldaan Cismaan Maxamuud iyo Suldaan
                Yuusuf Cali ay xukumaan loogu dhaqaajo inay jidka gooyaan Wadaadka,
                hadduu holliyo inuu xeebta u cararo oo dhulkooda dhex maro. Anigu waxaan
                dhowaan u sheegay Waaliga Cadmeed: digniin taas oo kale ah in la siiyo
                boqorrada Xeebta Koonfurta Carbeed.</p>
            <p>Waxaan jeclaan lahaa in aan ogaado hadday jirto tallaabo kale oo u
                baahan in laga qaado tabaabulshaha duullaanka, adigana kugu soo dhici
                karta.</p>
            <p>Iyadoo aan loo malaynayn marnaba in Wadaadku isdhiibo, haddana isaga
                iyo kuwa raacsan oo kala ah: Axmed Warsame oo loo ya­qaan Xaaji Suudi,
                Diiriye Carraale iyo Diiriye Guure waxa qur ah oo laga oggolaan karaa
                isdhiibid aan shuruud lahayn; wax sugan oo ballanqaad ah oo noloshooda
                dambe laga siin karaa ma jirto. Ha yeeshee Nuur oo ah Sudaanka Habar
                Yoonis, nabadgelyada naftiisa waa loogu ballan qaadi karaa.</p>
            <p>(Saxiixay)</p>
            <p>J. Heeyis-Saldar</p>
            <h3 id="afbakayle">Afbakayle</h3>
            <p>Afbakayle waa goobtii ugu horraysey goobihii badnaa ee dagaalku ku
                dhex maray Ingiriis iyo Daraawiish. 1901 bishii Juun 3dii ayaa goobtaasi
                dhacday, waxay ka dhacday meel balli ah oo hilaadda 45 mayl Laascaanood
                u jirta, kana xigta dhinaca galbeed. Haradaas waxa waagii hore la oran
                jirey Afbakayle, hase ahaatee tan iyo maantii dagaalkaasi ka dhacay iyo
                haddaba waxa loo yaqaan Haradhiig; magacaasna waxay kula baxday wixii
                dhiig dad ahaa oo ku daatay maalintaas.</p>
            <p>Ciidamada Ingiriiska waxa diyaar laga dhigay bishii Janaayo
                bartameheedii, taladuna waxay ahayd in markaasba Daraawiish lagu duulo,
                hase ahaatee waxa muddada dib u dhigay xilligii roobku di’i jirey oo
                gadaal u dhacay, sidaa daraaddeed waxa laga baqay in colka biya la’aani
                ku dhacdo, Daraawiishta qudheeda taasi waa u fiicnayd, maxaa yeelay
                xoolaley bey ahaayeen oo jiilaashinka dagaalku waa ku xumaan lahaa.</p>
            <p>Dabadeed, bishii Abriil, sannadkii 1901 ayaa Ingiriisku col saddex
                madax ah soo saaray. Colkaas ciidankiisu wuxuu isugu jirey caddaan aan
                badnayn, Hindiga Banjaabka la yiraahdo, Suudaan, Sawaaxili iyo Soomaali.
                Dadyowgaasi waxay ahaayeen kuwii markaas Ingiriisku dhulalkooda
                gumeysiga ku haystay. Waxa ciidammada Ingiriiska ammaanduule u ahaa oo
                dusha sare ka xukumaayey Gaashaanle Dhexe Sweeyn oo gadaalkii
                Daraawiishtu u bixisay Suweyn Cawar, waxa tiradoodu ka koobnayd ama u
                habaysnaayeen siduu qoray Xoghayihii maamulka Ingiriiska dalka
                Soomaaliya Doglaas Jardiin, wuxuu yiri:</p>
            <p>Nin colka Ingiriiska dagaallarainayey wuxu yiri:</p>
            <p><em>The numbers and dispositions of the two opposing forces were as
                    follows on June 1st:</em></p>
            <p><em>BRITISH FORCES</em></p>
            <p><em>At Wadamago</em><br />
                <em>Main Body Somali Levy under Swayn</em><br />
                <em>50 Mounted Infantry</em><br />
                <em>20 Camelry</em><br />
                <em>1200 Infantry</em><br />
                <em>3 Maxims</em><br />
                <em>Two 7-pounder Guns</em><br />
                <em>1000 Transport Camels</em>
            </p>
            <p><em>Reinforcements, 3rd King’s African Rifles</em><br />
                <em>On the March from Burao to Wadamago:</em><br />
                <em>400 Mounted Infantry and Camelry</em><br />
                <em>50 Infantry</em>
            </p>
            <p><em>DETACHED SOMALI LEVY</em></p>
            <p><em>Operating from the Haud towards Bohotle:</em><br />
                <em>450 Rifles</em>
            </p>
            <p><em>GARRISONS</em></p>
            <p><em>Burao:</em><br />
                <em>150 Infantry</em><br />
                <em>1 Maxim</em><br />
                <em>One 7-pounder Gun</em><br />
                <em>La Dureh Blockhouse:</em><br />
                <em>100 Infantry</em><br />
                <em>1 Maxim</em>
            </p>
            <p><em>MULLAH’S FORCES</em></p>
            <p><em>Near Baran (i.e. the Baran in the south). Moving
                    southwards</em><br />
                <em>from Damot:</em><br />
                <em>12000 Horsemen</em><br />
                <em>1500 with rifles</em><br />
                <em>3000 Foot, with livestock and families</em>
            </p>
            <p>CIIDAMMADA INGIRIISKA</p>
            <p>ee fadhiday Wadaamagoy:<br />
                50 Ciidanka lugta oo fardooley ah,<br />
                20 Rakuubley ah,<br />
                1200 oo ah ciidanka lugta ah,<br />
                3 Madfac oo xabbaddoodu 7 rodol tahay,<br />
                1000 Rati oo gaadiid ah,</p>
            <p>COLALKA 1aad IYO KAN 2aad</p>
            <p>Waxay ka yimaadeen Burco iyagoo u jeeda Wadaamagoy.<br />
                Gargaarrada, ciidanka 3aad (<em>King’s African Rifles</em>)<br />
                400 Ciidanka lugta oo fardooley iyo Rakuubley ah,<br />
                50 Ciidanka lugta,</p>
            <p>CIIDAN GOONI AH OO DALKA SOOMAALIDA LAGA QORAY<br />
                450 Buntukh oo ka dagaal gelaaya Hawd iyo Buuhoodle.</p>
            <p>CIIDANKA (<em>GARRISONS</em>)</p>
            <p>Burco:<br />
                150 Ciidanka Lugta<br />
                1 Madfac oo xabbaddiisu 7 Rodol tahay,<br />
                1 Boobe.<br />
                Laas-dhuure:<br />
                100 Ciidanka lugta ah,<br />
                1 Boobe.</p>
            <p>CIIDANKA WADAADKA</p>
            <p>Waxay joogeen Baran waxayna u socdeen dhinaca koonfur iyo
                Docmo:<br />
                12000 oo fardooley ah,<br />
                1500 oo dabley ah,<br />
                3000 oo wada xaasaska iyo xoolaha.</p>
            <p>Nin colka Ingiriiska dagaallaminaayey wuxuu yiri:</p>
            <p><em>“On the 6th, despite the sudden panic on the left, the companies
                    had rapidly recovered, as has already been shown, but during the 7th the
                    seventy of the fighting had sunk deep into minds already imbued by a
                    superstitious awe of the Mullah.”</em></p>
            <p>“In kastoo bisha lixdeedii, dhinaca bidixda argagax iyo jaah wareer
                ku dhacay, cuntubyadayadu dhaqsay uga kabteen, sidaannu marar badan u
                tusaalaynay, hase ahaatee 7dii bisha dagaalkii kharaaraa wuxuu saameeyey
                dadkii ay maskaxdooda ka buuxday cabsida iyo sheekooyinkii Wadaadka laga
                qabey.”</p>
            <p>Ciidammadaasu waxay wateen hub wanaagsan iyo wareego ku filan oo
                loogu talagalay inay intii muddo ah ay ku dagaallamaan, maxaa yeelay
                arladu jidad ma lahayn, ammaanna ma ahayn wax-isgaarsiintuna dhib bay
                ahayd. Waxaa ammaanduule u ahaa oo dusha sare ka xukumayey nin
                gaashaanle ahaa oo la oran jirey Sweeyn Soomaaliduse wa­xay u tiqiin
                Suweyn-Cawar. Gaadiidka ciidanka Ingiriisku watay wuxuu ahaa awr labo
                jaad ah, mid rakuub ah oo la fuulo iyo mid la rarto, fardo iyo buquul.
                Wuxuu ka soo ambabaxay waddada Kiridh, wuxuuna ka soo biyo qaatay ceelka
                Caynaba. Saldhiggiisa laga maamulana wuxuu ka dhigtay balliga Afbakayle
                maalintaas dabadeedse loo bixiyey Haradhiig.</p>
            <p>Xarunta Daraawiishtu waxay degganayd meel la yiraahdo Baaraan oo
                magaalada Laascaanood dhinaca Hawd ka xigta, hilaaddana labaatan mayl u
                jirta. Kolkii ay ka war heleen colkaas soo maahmaahday ayaa Daraawiishi
                isu ciidansatay, waxayna u gurmatay rugtii cii­danka Ingiriisku fadhiyey.
                Hub badan ma wadan, waxay haysteenna waxa ugu waxtar roonaa qiyaasta 200
                oo qori oo isugu jira Maadhinyare, Jikre, Labasuul, Saddexmaar iyo
                Labomaar. Dabkaas intiisa badan Xabashi ayaa laga furtay dagaalkii
                Jigjigaad ee dhacay 1899, intiisa kalena Sayidka ayaa degmo reer
                Qabridaharre ahi siyaaro ugu keenay.</p>
            <p>Bishii Juun 5dii, sannadkii 1901 ayaa laysku hor fariistay, fooddana
                laysku gashaday balliga Haradhiig goor barqo ah. Ninka Darwiishka ahi
                wuxuu rumaysnaa labo hal midkood; in cadowga laga adkaado oo uu hub
                wanaagsan furto, dabadeedna isagoo lib wata xaruntii ku noqdo iyo in
                goobta lagu dilo oo uu jannadii Ilaahay galo.</p>
            <p>Qorraxdu markey nin jooggii le’ekayd ayaa dagaal kharaar laysu qar
                saaray. Ingiriisku qorigiisii girligaanka ahaa wuxuu saaray buur yar
                dusheed geed qurac ah oo ku yaal hoostiis, askartiina wuxuu u kala
                jeediyey afarta gar jaho si uu uga feeyigaado weerar lama filaan ah oo
                meel walba ka iman kara. Waxaa la weriyey in Daraawiishi saacado yar ka
                dib xeradii cadowga ugu galeen iyagoo aan cabsi innaba lagu ogeyn.</p>
            <p>Geeridu labada geesood hayb ma yeelan, hase yeeshee, Daraawiishi
                waxay goobta ku weyday rag badan wax la diley, iyo wax la dhaawacay,
                Ingiriiska iyo dadkuu wateyna dad badan baa halkaas kaga qur baxay.</p>
            <p>Xogwarran Ingiriisku qoray waxa lagu sheegay in Daraawiishta goobtaas
                khasaaraha ka gaarey ahaa 200 oo laga diley iyo 300 laga dhaawacay, hase
                ahaatee Daraawiish waxa laga hayaa ragga naga dhintay 50 kama
                badnayn.</p>
            <p>Buug la yiraahdo Thaa’ir Mina-Soomaali oo ay wada qoreen Xaaji
                Cabdiraxmaan Sayid iyo Cabdisabuur Marsuuq waxa ku yaal in Daraawiishta
                goobtaas 70 lagaga diley, 20 ninna lagaga dhaawacay, Ingiriiska iyo
                dadkii la jireyna 70 lagaga diley, 80 ninna lagaga dhaa­wacay.</p>
            <p>Gabayadii Sayidka haddaynu u noqonno waxaynu garan karraa inay
                goobtaasi ka mid ahayd goobihii waaweynaa, oo Ingiriisku ku baraarugay
                oo garansiisay in Daraawiishi xoog leedahay. Waa kii Sayidku lahaa
                isagoo goobihii gabay ku soo koobahaya:</p>
            <p>Afbakayle nimankii kufriga uraya ii keenay<br />
                Ee Oodagooyiyo i dhigay ayda Daratoole.</p>
            <p>In kastoo ciidammadii Ingiriiska nabarro waaweyn loo geystey, haddana
                dib uma noqon ee ciidan cusub oo sii xoogeeyey ayaa lagu soo kordhiyey,
                dabadeedna waxay isku dayeen inay dadka reer beedaha ah oo Daraawiishta
                taageersan xoolaha ka dhacaan. Daraawiishi kolkaas buuraha Laascaanood
                geesta bari ka xiga bay u qaxeen, ciidankoodiina heegan bay u
                reebeen.</p>
            <p>Tan iyo bishii Meey dabayaaqadeedii ee isla sannadkaas waxa dhacay
                goobo yaryar oo ay ka mid ahaayeen: Waylaxir, Caanaxarigle, Kurgaraad
                iyo Oodagooye.</p>
            <h3 id="fardhiddin">Fardhiddin</h3>
            <p>Fardhidin waa goobtii labaad ee ka mid ahayd goobaha caanka ah, waxay
                ka dhacday hawdka Garoowe iyo Laascaanood u dhexeeya.</p>
            <p>Dagaalkii Afbakayle ee aynu horay uga soo sheekaynay si doora ayaa
                Ingiriiska iyo Daraawiishtuba uga faa’iideysteen. Kolkii uu Ingiriisku
                ogaaday Daraawiishta xooggeeda, dabkeeda iyo ragga dagaallamaya,
                geesinnimada iyo tirada ragga iyo fardahooda wuxuu goostay inuu xarunta
                weerarro iyadoo war maqabta ah. Dabadeedna wu­xuu qalqaalay duullaan
                lixaad leh oo ka kooban ciidankii Afba­kayle ka dagaal galay iyo mid lagu
                soo kordhiyey, markuu ogaaday xaruntii inay deggan tahay Fardhiddin oo
                50 mayl Laascaanood xagga bari ka xigta ayaa duullaankii la bixiyey.
                Fardhiddin waa meel doox ah, buuraha Hawdka dhexdooda ah oo afar dul
                leh, gees walbana waxa ka xiga bookh bannaan oo laga galo; lagana
                baxo.</p>
            <p>Sida la weriyey ama la garan karo, Ingiriisku dhulka reer miyigu dego
                iyo dabeecadda Soomaalida ma aqoon. Sidaas daraaddeed waxa horsocday dad
                Soomaali ah oo garwade u ahaa oo hawd­ka aad u yaqaan. Daraawiishtu waa
                ka war qabeen colkaasu markuu soo ambabaxay. Waxa la weriyey in labo
                dumar ah oo Soomaaliyeed Daraawiishta soo war geliyeen kolkii ay
                dhaqdhaqaaqii cadawga dareemeen, sidaasaa Daraawiishtu u kor socotey
                intii uu ciidanka Ingiriis­ku waddada ku soo jirey oo dhan.</p>
            <p>Bishii Luulyo 16dii 1901 ayaa colkii Ingiriisku goor arooryo ah
                meeshii xarunta Daraawiishtu ahayd soo weeraray, hase ahaatee habeenka
                gelinkiisii hore ayaa Daraawiishtu meeshii ka guurtay oo maatadii iyo
                xoolihii ka qaxiyeen, ciidankoodiina heegan ka dhigeen. Labo buurood oo
                waddadii colka Ingiriisku soo mari lahaa labada dhinac ka xigta, hawdna
                ah ayay kaynta dhexdeedii u galeen. Markii waagu dillaacay oo ay
                himhimow tahay ayaa ciidankii cadawga oo raaba-raabe u socdaa waddadii
                soo maray, isagoo ku tala jira inuu xarunta qabsado.</p>
            <p>Hase ahaatee dagaal bay ku bilaabeen, kalana hormareen. Ilaa iyo
                barqo dheer ayaa rasaas laysku qasaayey ka dibna gacanta laysula
                tegey.</p>
            <p>Daraawiish dagaalkaas ka qayb galay Alla ha u naxariistee, oo la oran
                jirey Xaaji Jaamac Ismaaciil Dhoon wuxuu weriyey sheekadan soo socota,
                wuxuu yiri, “Gaal aannaan magaciisa garanayn, asay Daraawiishtu u
                bixisay Afcarbeedle, oo colka Ingiriiska aad u dagaallaminayay ayaa
                Darwiish la oran jirey Xaaji Maxamuud Dheri oo geesinnimo loo ogaa, ka
                dibna dagaalkii Cagaarweyne lagu diley ayaa ku dhaartay inuu ku janno
                tago dhibaato kasta ha kala soo gudboonaatee. Xaajigii intuu qorigiisii
                garabka gashaday; seeftiisiina gacanta midig ku qabsaday ayuu colkii
                dhex qaaday isagoo baraad la’ oo aan la moodin in geeriyi u qoran tahay.
                Inkastoo Afcarbeedle uu Xaajigii dhawr xabbadood oo bastoolad ah ku
                riday, haddana dan iyo daarad toona uma geline, intuu hoosta ka soo
                galay ayuu seeftii madaxa kaga gooyey.” Xaaji Jaamac oo sheekadaan
                weriyey wuxuu yiri, “Labadayada indhood waxaan ka qaaday isagoo
                Darwiishkaasii madaxii gaalka wata oo uu luqunta faraskiisa ka laalaado,
                isaguna ku joogo.”</p>
            <p>Sheekadaas Xaaji Maxamuud Dheri waxa laga garan karaa tilmaamihii ay
                Daraawiishi lahayd, baqdin la’aantoodii iyo sidii ay mabda’ii ay ku
                heshiiyeen ugu adkaayeen, kuwaasoo ahaa badbaadinta diinta iyo la
                dagaallanka gaalada dadka iyo dhaqankiisa dhalan rogaya. Waxaannu ku
                doodi karnaa in qofkii Xaaji Maxamuud Dheri iyo boqollaal la mid ahaa oo
                Daraawiish ah uga qiyaas qaataa uusan gefin ee uu hagaagsan yahay, maxaa
                yeelay, haddaad odayaasha waaweyn waraysato, waxay kuu sheegayaan
                sheekooyin badan oo taas la mid ah ama ka daran oo dagaalladii
                Daraawiishta la xiriira.</p>
            <p>Haddaynu goobtii Fardhiddin dib ugu noqonno, in kastoo Ingiriis­ku
                dafiray Daraawiishi goobtaas guushay ka heshay oo yiri Wadaadkii waa la
                eryey, Daraawiishi libin bay ku geeraartay cadowgiina hub badan bay ka
                furteen; hase ahaatee haddana intii laga diley ama laga dhaawacay wax si
                tifaftiran u sheega ma arag. Ingiriiskuse wuxuu yiri waxaanu ka diley 69
                Xaajiyaal iyo Mashaa’ikh u badan, qaar kalena intaas in ka yar bay
                sheegeen; runtuse waxay tahay tirsi kastaaba ha ka geeriyoodee, in
                dagaalkaasi taliskii Ingiriiska cabsi iyo caloolxumo weyn u kordhiyey.
                H. F. Prevosi Battersby oo arrintaa hadal gaaban ka qoray wuxuu
                yiri:</p>
            <p><em>“These defeats, such as they were, had no effect on the Mullah.
                    He was raiding again by the end of December, and in January was within
                    twenty-five miles of Burao, committing atrocities on men, women and
                    children, and looting vast quantities of stock.”</em></p>
            <p>Hadalkaas waxa loo lavjami karaa sida tan:</p>
            <p>“Wadaadku waxba kama dhigan guuldarradii goobahaas ka soo gaartey.
                Wuxuu bilaabay inuu duullaan ku soo qaado meel 25 mayl Burco u jirta
                dhammaadkii bishii Disember iyo Jannaayo, isagoo si foolxun u laynaya
                rag, naago iyo carruurba, xoolo aad u tira badanna dhacaya.”</p>
            <p>Dagaalkii Fardhiddin markuu dhacay ka dib Ingiriisku ciidammadiisii
                wuxuu ku ururshey Nugaal si uu uga fiirsado tallaabada labaad uu qaadi
                doono. Sweeyn oo ciidammadii Fardhiddin iyo kuwii ka dagaal galay
                Afbakayle madax u ahaa ayaa markuu arkay khatarta Daraawiishta iyo
                kalsoonida ama niyadsamida ay naftooda ku qabaan dagaalna heegan u
                yihiin, Soomaali oo dhanna in gaalada lala diriro ugu baaqeen, wuxuu
                dawladdiisii u qoray xogwarran gaaban oo uu kaga faalloonayo Wadaadka
                xaaladdiisa iyo Daraawiish khatarta ka soo socota, waraaqdiina waa
                tan:</p>
            <p><em>“I was impressed with the danger of the Dervish movement. Until I
                    actually saw the Mullah’s men fighting, I had no idea that a Somali
                    could be so influenced by fanaticism. I am speaking of the Dervishes,
                    the men who, following the custom of the Suakin Dervishes, have thro­wn
                    over father and mother and their own tribe to follow the Mullah. They
                    have passwords, wear a white turban and special bravery, and have sworn
                    to throw up all worldly advantages. Of course a certain number even of
                    these Dervishes have joined the Mullah simply for the sake of loot, but
                    there are, on the other hand, a considerable number who are pure
                    fanatics. At Ferdiddin and at McNeill’s Zeriba these were the men who
                    led and who were shot down. At Ferdiddin, after the others had fled, a
                    number of these men remained behind to fight to end, and were shot down
                    as we advanced. When recording the name of the enemy’s dead, I found
                    that a large number were Hajis or Sheikhs.”</em></p>
            <p>“Anigu waxaan la yaabsanaa khatarta dhaqdhaqaaqa ciidammada
                Daraawiishta. Intaannaan arag ciidanka Sayidka oo dagaallamaya ma aan
                malayneyn in jeceylka diintu Soomaalida sidaas oo kale u saameynaayo.
                Anigu waxaan ka hadlayaa Daraawiishta Sayidka raacsan ee aabba iyo hooyo
                iyo qabiilba xoortay iyagoo raacaya caadadii Daraawiishtii Suudaan.
                Erayo baaqida bay lahaayeen, duub cadna waa xiran jireen; werdi iyaga
                khaas u ahna waa lahaayeen, waxayna ku dhaarteen inay hanti adduun oo
                dhan tuuraan. Run ahaan, in badan oo Daraawiishtaas ka mid ah ayaa
                Sayidka u raacay inay xoolo dhacaan, hase ahaatee waxa jira rag badan oo
                jacaylka diineed u raacay. Raggaasi waxay ahaayeen kuwii madaxda ahaa ee
                qaarkood lagu laayay Fardhiddin iyo sariibaddii Makniil. Markii ragga
                qaarkii ay dagaalkii Fardhiddin ka carareen, raggaasi waxay ahaayeen
                kuwii haray si ay dagaalka u wadaan illaa iyo ugu dambaysta; waana la
                wada toogtey intaannu weerarka wadnay. Markaannu qoreyney magacyada
                raggii cadawga ka dhintay, waxaannu ogaannay in badankoodii xaajiyo iyo
                shiikhyo ahaayeen.”</p>
            <p>Inkastoo Ingiriisku sidaas Daraawiish u arkaayey, gu’gaas waxa dhacay
                jaah wareer, dhac iyo duullaamo, iyo weerarro cusub, oo dagaalka
                Daraawiishta iyo Ingiriiska dhex maray loogu gabaday, hase ahaatee,
                laguma liibaanin.</p>
            <h3 id="beerdhiga">Beerdhiga</h3>
            <p>Beerdhiga waa goobtii saddexaad oo goobaha waaweyn ka mid ahayd,
                waxay ka dhacday meel la yiraahdo Xodayo oo Gaalkacyo waqooyi ka xigta
                una jirta hilaada 70 mayl.</p>
            <p>Dagaalkii Fardhiddin oo aan hore uga soo sheekaynay ka dib
                Daraawiishi waxay u guurtay hawdka dhinaciisa koonfur iyo Mudug xaggiisa
                sare. Dantay ugu guureenna waxay ahayd tigaaddii oo dhankaa u badatay
                iyo iyagoo ku tala jirey inay dagaal isu diyaariyaan.</p>
            <p>Isagoo ciil hore qabay, canaan kululina ku dhacday ayaa Suweyn-Cawar
                duullaan lixaad leh, oo dhawr madax u kala socdaa Nugaal ka soo
                ambabixiyey oo Daraawiish ka daba duuley. Xilliga markaa la joogaana
                wuxuu ahaa kaliil gu oo sammadda iyo kulaylka ka baxaya haadka duulaa
                bakhtiyo. Hase yeeshee ciilkii iyo caradii Wadaadka iyo Daraawiish loo
                qabay daraaddeed, ayaa ciidanka Ingiriisku la koran waayey inta xilligu
                isbeddelaayo.</p>
            <p>Cadowgu isagoo isku kalsoon, ilaaladii garwadaha u ahaydna hor socoto
                ayuu kaliisha bartamaheedii Hawd soo dhambalay oo togga Eeraggo, xagga
                sare kaga soo dhacay. Isagoo raabe isu daba jooga ama u kala socda wuxuu
                saldhiggiisii ka ootay meel la yiraahdo Sallax Eeraggo oo ceelka Roox
                waqooyi galbeed kaga aaddan.</p>
            <p>Daraawiishi iyagoo dagaal u darban colkaana tallaabo tallaabo ula
                socda ayay ciidankoodii afar madax ka dhigeen oo xaruntii iyo xoolihiiba
                halkii colka laga filaayey uga dibad baxeen.</p>
            <p>In kastoo Sweeyn Golaha Sare ee Ciidammada Ingiriiska aad looga soo
                canaantay sababta ciidammadooda Fardhiddin loogu jebiyey awgeed ayaa
                haddana hub, ciidan iyo wax alla wuxuu u baahnaa intaba loo soo diray
                waxa amar buuxa lagu siiyey inuu Daraawiish ku duulo; ciidankuu wataana
                wuxuu ka koobnaa sida hoos ku qoran:</p>
            <p><em>At the time of the action at Erigo the troops in Somaliland under
                    Colonel Swayne’s command were as follows:</em></p>
            <p>Intaas oo af Soomaali ahina waa tan:</p>
            <p>Markii dagaalkii Eerago dhacay askarta Soomaalida ee Gaashaanle Sare
                Sweeyn uu u talinaayey tiradoodu waxay ahayd sida hoos ku qoran:</p>
            <p><em>Corps – Nationality – Strength</em><br />
                QAYB – TOL – TIRO<br />
                <em>1st Batt., King’s African Rifles</em><br />
                Ururka laad – <em>King’s African Rifles Sikhs 60</em>
            </p>
            <p><em>2nd Batt., King’s African Rifles</em><br />
                Ururka 2aad – <em>King’s African Rifles Yaos 300</em></p>
            <p><em>6th Batt., King’s African Rifles</em><br />
                Ururka 6aad – <em>King’s African Rifles Somali 500</em></p>
            <p><em>Local Levies</em><br />
                Ciidammada dalka laga qoray <em>Somali 1500</em></p>
            <p><em>1st Bombay (now 101st) Grendiers</em><br />
                Ururka laad ee Bambada qarxiya oo Bumbey (haatan ah kan 101aad) Hindi
                270</p>
            <p><em>1st Company, 3rd Batt. King’s African Rifles</em><br />
                Ururka laad – Ururka 3aad K.A.R. – Soodaan 100</p>
            <p><em>5th Batt., King’s African Rifles</em><br />
                Ururka 5aad – <em>King’s African Rifles – Sikhs 100</em></p>
            <p>1st Batt., King’s African Rifles<br />
                Ururka laad – King’s African Rifles – 320 Yaos 50 Sikhs – 370</p>
            <p><em>2nd Batt., King’s African Rifles</em><br />
                Ururka 2aad – <em>King’s African Rifles – Yaos 345</em></p>
            <p>Tira Guud – 3,549</p>
            <p>Ilaalada iyo wararku waxay xarunta u soo gaarayeen si isdabajoog ah
                oo dhaqso leh, dhaqdhaqaaq kasta oo colka gaalku sameeyana wey kor
                joogeen aadna waa ula socdeen. Daraawiish qaarkood wa­xay ku warrameen
                inaan Ingiriisku ogeyn, kana war hayn in arrimihiisa lala socdo,
                dagaalkiisana laga digtoon yahay.</p>
            <p>Nin kastaa ha gabbado, nin kastaase ha gooddiyee, lixdii bishii
                Oktoobar 1902, ayaa jilibka laysu dhigay balliga la baxay Xodayo iyadoo
                immintu arooryo tahay. Dagaalkaas ba’ani wuxuu socday tan iyo habeenka
                gellinkiisii dambe, inkastoo rag badan Daraawiish laga laayey guushii
                iyagay raacday. Sweeyn-Cawar hawaduu qabeyna waa beenowdey, hub iyo maal
                wuxuu watayna gacantaa Daraawiishi ku dhigtay, Cawar, naanaystaa oo
                dabadeed Sweeyn loogu magac darayna maalintaasey baxday, xabbad nin
                Darwiish ahi soo riday ayaa isha kaga dhacday saa isagaa galabsaday.
                Wixii Fardhidin ka qabsaday wax laba iyo toban jeer ka daran ayaa
                dagaalkaa dambe ka qabsaday.</p>
            <p>Ciidammadii Ingiriisku khasaarooyin aad iyo aad u weyn baa dagaalkaas
                loogu geystey, rag iyo maal badanna goobtaas waa ku waayeen,
                taliskoodiina waxay ku noqotay waxaan la filayn iyo sharaf dhac. Bal
                qabsoo waxaa dhegta dhiigga loo daray kun iyo dheeraad nin, waxaana laga
                dhaawacay sagaashan ay badankoodii isla goobtii ku dhinteen. Ingiriisku
                wuxuu qoray ciidammadooda in laga diley 150 nin oo 3 caddaan tahay
                Daraawiishna 62 nin oo 6 muqadimiin tahay, hase ahaatee, Eebbe mooyee
                wax sheegi kara ma jiraan dadkii goobtaas ku dhintay gees kastaba ha ka
                dhintee. Wa­xay Daraawiishi goobtaas cadowgii kaga furatay 400 oo rati oo
                rasaas, sahay iyo khamro ku raran tahay, laba madfac oo waaweyn iyo laba
                qori oo ah kuwa girligaanka loo yiqiin, hase ahaatee Daraawiishtu 200
                rati oo khamro ku raran tahay dib ayay gaalkii ugu celiyeen, say waxba
                ku fali maayaane.</p>
            <p>Daraawiishtu, in kastoo ay goobtii heleen, haddana guushaas dhibaato
                la’aan kuma helin, iyaguna taas fili mayn. Xaaji Jaamac Ismaaciil Dhoon
                waxa laga weriyey, “Habeenkii ayadoo meydkii Daraawiishta la aasaayo,
                Sayidku wuxuu ku maansa-hoolyaayey qasiido Carabi ah oo laga hayo
                labadan beyd:</p>
            <p>وأمواتنا من خير أهل المقابر * وأحياؤنا من خير أهل المعاشر</p>
            <p>Kuwayagii dhintay ayaa ugu khayr roon inta qabuuraha ku jirta<br />
                Adduunka joogtana waxaa ugu khayr roon kuwayaga nool.</p>
            <p>Dagaalkii Beerdhiga ee Daraawiishi ku adkaatay markuu dhacay ka dib
                ayaa warkii bari, galbeed, koofur iyo gees walba loo tebiyey oo durba
                waxa la isu sheegay liibaanta Daraawiishtu heshay. Markaasa dad badani
                safro dhar iyo dabba leh u soo rareen iyagoo wejiba ugu bogaadinaya
                guusha weyn ee Daraawiishtu gaartay. Safrahaa dariiqada tegey waxa ka
                mid ahaa 40 rati oo banaatiikh, rasaas iyo dhar sida oo ka timid reer
                Boqor. Intaa waxa dheeraa gabayo qoomammo iyo is-ciilkaambi ah oo rag
                Daraawiish ka fogaa oo inay goobtaas joogaan jeclaa mariyeen, waxaana ka
                mid ahaa gabay uu mariyey Yuusuf Sharma’arke Cismaan oo ka mid ahaa
                lataliyayaasha Boqor Cismaan; wuxuuna yiri:</p>
            <p>Ragga yimi risaalada la sido libinta rooraysa<br />
                Oo Sabarradii Roox ka yimid saaka lagu reeye<br />
                Anigaa ragcagaye raggii tegey ka libaanye<br />
                Reerkoodii waxay dhaafsadeen raaxo aakhiro e<br />
                Maantana in gaaladii la rogey raylku noo yimiye<br />
                Nimankaa kufriga reebayaan ahay rafiiqoode<br />
                Hortii bean Rabbigay tuugi jirey inuu rakeeyaaye<br />
                Ragcadahaan tukaday iyo sunaha faralka raacaaya<br />
                Werdigaan ratibay iyo tusbaxa raatubka aan haysto<br />
                Ruugga ha dhigtee waan la rabay riiqashiyo ceebe<br />
                Reer guurey reer negi qalbiga waa iska raacaaye<br />
                Anigana rikaab suul gelyoo waa i ruxayaaye<br />
                Sayid Maxamad ruunkuu fadhiyey rugihii loo jeelye<br />
                Rayraye ii qabo qalbigaa raba Daraawiishe!</p>
            <p>– Yuusuf Sharma’arke Cusmaan</p>
            <p>Dhowaan waxaan soo xusnay dagaalkii Beerdhiga kaddib in safro badan
                oo dab iyo dhar wadaa ay reer Boqor iyo Bari ka yimaadeen oo xaruntii
                tageen. Safrahaas iyo raggii waday hadday muddo dhawr bilood ah xaruntii
                joogeen, xurmo iyo wanaagna loo galay Sayidkii wuxuu soo jeediyey inuu
                reer Boqor la xidido oo la siiyo Qaali Boqor Cismaan; taasna wuxuu uga
                jeedey xididnimo meeshii soo gashay in lays xurmeeyo, lana kala
                xishoodo. Iyana taa waa oggolaadeen oo Sayidkii gabadhii waa la siiyey.
                In kastoo aan Boqorku meeshaa joogin haddana waxa xeer iska ah in
                gabadha adeerradeed iyo ilma adeerradeedba bixin karaan. Sayidkii wuxuu
                gabbaati u bixiyey 277 halaad halkaasna waxa ka dhacay heshiis xididnimo
                iyo mid tolnimo oo is-huwan.</p>
            <p>Ergada wixii xoolo ahaa ee la siin lahaa iyo wixii loogu tala galay
                markii loo dhammeeyey ayaa gabaygan sagootiga ah lagula ballamay,
                waxaana mariyey Xuseen Dhiqle, sida la sheegay Sayidku markaa gabay ma
                aqoon. Sidaa daraaddeed ayaa Sayidku yiri Xuseen safraha la ballan,
                Xuseen Dhiqlena gabay buu kula ballamay oo wuxu yiri:</p>
            <p>Sodcaalladatan joogow herraad socod damceysaane<br />
                Safar yahayow salaama e haddaad saaka naga guurto<br />
                Saagootigii iyo haadday sooryo idin raacdo<br />
                Saraar yeelan meel siman bannaan suudi iyo guure<br />
                Jidku waa sursuure e haddii Eebbe idin saabsho<br />
                Sabadii baddii waxaad u dhixi laba siddeedaade<br />
                Hadday idin salaamaan kiwii sahanka dhawraayey<br />
                War haddii lagaa sugo adoo daal la socon waayey<br />
                Sunne maaha xaajaduye yey idinka seeraarin<br />
                Abtiyaal sidaan idin fariyo sawd yar naga geeya<br />
                Ku salaama boqorkii adduun seegid baw darane<br />
                Gabay waa nin seegiyo nimuu saabka kaga yaalle<br />
                Sakhilaa la mariyaa birtaan soofa kicinayne<br />
                Waan kala sifneeyaa sidii saayaqoo kale<br />
                Afartaa ma saranseerinine siin ma ka higgaadshey<br />
                Sawd kalena waa hadal yaraan sixi akhbaartiisa.<br />
                Sallax Eeragoo maaliniay samadu gaadootey<br />
                Sumuc iyo jikraa maalintay saannadu isdhaaftay<br />
                Saraakiisha maantuu tukuhu saabka kaga joogey<br />
                Ee suunniyaalow kufrigu baqaha siigeeyey<br />
                Waa siin Ilaahay wuxuu gaalku noo sidaye<br />
                Ingiriis sidii loo galiyo saxalka Iidoora<br />
                Sanbab dooxan iyo xiidma sayan sabar wixii yiilley<br />
                Saf dhan baa la gawracay sidii sadaqo reeroode<br />
                Cawar waxa surkii lagaga jaray sulub dharaareede<br />
                Saddex alifleyaashaan gudneyn sedatey naartiiye<br />
                Sumuca iyo seefaha dabkiyo saanadda aan taabnay</p>
            <p>Tagoo seeddiyaal kaga warrama suuqa iyo xeebta<br />
                Ku sayaxa safkii ferenjigiyo saaxilka kharaabay<br />
                Ku salaama boqorkii adduun seegid baw darane<br />
                Sucdigeynu leennahay haddaan anigu suureeyey<br />
                Sifadooda reer Boqor halaan yare ku soo sayray<br />
                Niman yahaw sokeeyaynu nahay saxar la’aaneede<br />
                Saalixiya diinteedu waa ina simaysaaye<br />
                Samaan iyo kalgacal Eebbahay wayna kala siine<br />
                Sayidkuna jeclaa idinka iyo socotadiinniiye<br />
                Soomaali hadalkeedu yuu suruq inoo yeelin.</p>
            <p>Dagaalkaasi wuxuu soo jiidey in ammaanduulihii Suweyn lagu magacaabi
                jirey jagadii laga qaaday, iyadoo lagu eedeeyey maamul-xumo iyo
                tabaabusho darro. Ninkaasi wuxuu eersaday dagaal aqoontii iyo
                geesinnimadii Daraawiishta, waxaana halkiisii la keenay Jeneraal Maa­nin
                oo isagu dagaalka afraad ee Cagaarweyne ama Gumburo la baxay ciidammada
                Ingiriiska ammaanduule u ahaa.</p>
            <h3 id="duullaankii-saddexaad">Duullaankii Saddexaad</h3>
            <p>Duullaanka saddexaad waxa loo habeeyey si ka duwan habkii
                duullaamadii hore, waxaana lagu wadey in duullaankaasi guul kama dambays
                ah soo hoyn doono oo Daraawiish la xasuuqi doono, hase ahaatee
                ciidammadii Ingiriiskaa la xusuuqay.</p>
            <p>Intaa waxa u dheeraa xirribtii iyo xeeladdii cadowgu doonayay iyo
                habkii dagaalka loo maamulaayey si Daraawiish maalintaa loo qabto oo
                Ingiriisku ku male khasaaray. Ammaanduulayaashii ciidammada Boqortooyada
                Ingiriisku waxay garteen in Daraawiish duullaan saddex madax ah lagu
                saaro si eyan dhinacna ugu qaxin.</p>
            <p>Midka kowaadna waa inuu badda maraa oo Hobyo ka degaa, dabadeedna
                Mudug iyo Ceelcad ka soo baxaa oo Daraawiish dhinaca koonfur ka
                weeraraa.</p>
            <p>Midka labaad waa inuu Berbera ka ambabaxaa oo waddada Buuhoodle
                maraa, Daraawiishna dhinaca waqooyi ka weeraraa.</p>
            <p>Midka saddexaadna waa inuu Jigjiga ka ambabaxaa oo waddada Dhagaxtuur
                maraa, dabadeedna Daraawiish dhanka galbeed iyo Doolla ka weeraraa.</p>
            <p>Isla markaa Ingiriisku qorshayntaa uu damacsan yahay wuxuu u sheegay
                Talyaaniga si taladaa loo meel mariyo. Waxa jirey heshiis dhex maray
                labada dawladood 1897 oo ku saabsanaa in laga wada shaqeeyo wixii
                xuduudda u dhexaysa ka dhaca. Markii taa laysla oggolaaday ayaa waxa
                Talyaaniga loo hawl saaray inuu Suldaan Cali Yuusuf oo Hobyo u talin
                jirey u sheego in col Ingiriis ah oo Daraawiish ku duulayaa Dekedda
                Hobyood ka soo degi doono, wixii taageera ah oo colkaasi u baahan
                doonaana Suldaanka la dhammeeyo, dabadeedna Qunsulkii Talyaaniga ee
                Cadan u fadhiyey ayaa Suldaankii u yeeray, wuxuu weydiistey inuu
                oggolaado ciidankaas oo la damacsan yahay in Hobyo laga rogo, dabadeedna
                Mudug dhex mari doona, wixii loo baahdo oo gaadiid, ama hilib ahna la
                siiyo, intaa wuxu u raacshey in nin Talyaani ah oo danaheenna
                ilaalinaayaa Hobyo ka raaci doono taasna Suldaankii waa oggolaaday.</p>
            <p>Sidaasoo kale ayaa Xabashida arrintaa Ingiriisku ula dhammeeyey,
                waxaana colka Xabashida la socdey oo Lataliye u ahaa laba nin oo
                Ingiriis ah.</p>
            <p>Bishii Disembar 26, 1902, ayaa markabkii ciidanka Ingiriiska siday
                Hobyo tegey, dhawr toddobaad ayaa hubkii, rasaastii, raashinkii iyo
                alaabtii la dejinayey. Cali Yuusuf colkaa Ingiriiska waa ka xumaaday,
                ciidan u dhigma iyo wax itaal ah oo uu kaga hor tago midna ma haysan,
                wax gacan ah iyo wax taageero ah midna ma heli karin. Sidaas daraaddeed
                haddii colkii muddo bil iyo dheeraad ah fadhiyey, wax awr ahna aan
                lahayn ayay waxay dareemeen in Cali Yuusuf arrinta ka xun yahay, wax
                gargaar ahna aan laga filayn. Sidaas daraad­deed, Ingiriiska iyo
                Talyaanigu waxay goosteen in la qabto oo la xiro, kaddibna arlada loo
                tashado. Dabadeedna maalin maalmaha ka mid ah ayaa waxa lagu marti
                qaaday markabka dushiisa, talada qarsoonina waxey ahayd in lagu
                xiro.</p>
            <p>Isla markaas waa la qabtay, waxaana loo dhoofiyey Casab oo ahayd dal
                markaas Talyaanigu gumaysto. Kaddibna waxa la boobay wixii arlada joogey
                oo gaadiid ahaa. Sidaas ayaa colkii Ingiriiska ee Hobyo ka soo degey
                Mudug uga soo ambabaxay isagoo laba qaybood ah, Hobya wuxuu ka soo baxay
                bishii Maarso 1903. Sheeko ku tiri ku teen ah waxaannu ku maqalnay 40
                fardooley ah oo Daraawiish ah ayaa Ceelgaala oo Hobyo u dhow ciidankaas
                Ingiriiska ka raacday. Markuu minqaad guuraba labay hore u
                diraayeen.</p>
            <p>Colkaas saddexda madax ah si kastaba ha u socdeene ballankooda guud
                wuxuu ahaa in 15ka Abriil col waliba gaaro meeshii loogu talagalay.
                Amarradii ka soo baxay ammaanduulaha ciidammada Ingiriiska oo la farayey
                Janaraal Maanin oo ciidammada Daraawiish la dagaallamaya madax ka ahaa
                iyo tilmaamihii la siiyey waa sidan hoos ku qoran, waxaana u qoray Aal
                Robatis, oo ahaa Taliyaha Guud:</p>
            <p><em>“I am to state that the object of your operations should
                    primarily be the expulsion of the Mullah from the oasis of Mudug, which
                    has formed the bases of this recent raids on the Somaliland
                    Protectorate.</em></p>
            <p><em>The Italian Government have made it a condition of their assent
                    to the disembarcation of a force of His Majesty’s troops at a port
                    with­in the Italian sphere of influence, that so far as the Military
                    situation will permit, the direction and distribution of the troops in
                    their sub­sequent advance on Mudug should aim at preventing the Mullah
                    from retreating south-ward into the Webbi Shebeli valley. His Majesty’s
                    Government have accepted this condition, as it is obvious that the
                    reti­rement of the Mullah into the Webbi might result in his ultimately
                    becoming a serious menace not only to the Italian Protoectorate, but
                    also to the Jubaland province of British East Africa. The details of
                    your final dispositions for the advance from Obbia to Mudug must,
                    however, depend on your latest intelligence as to the enemy’s mo­vements,
                    and are, therefore, left entirely to your discretion.</em></p>
            <p><em>If the Mullah should be driven from the Mudug, or should retire
                    there from without contesting your seizure of that district, you should
                    endeavour, if the conditions of the country and of your force permit, to
                    pursue him with mounted troops; but his pursuit should not be pushed to
                    any greater distance than four or five day’s march to the south or
                    westward.</em></p>
            <p><em>The Italian Government are anxious, if possible, to establish at
                    Mudug some form of administration, and with a view to this it has been
                    agreed between His Majesty’s Government and the Italian Go­vernment that
                    an Italian officer will accompany your advance from Obbia as political
                    officer. Probably it would be found expedient to reinstate Yussuf Ali at
                    Mudug, and to assist him in making his posi­tion there secure for the
                    future; but as to this you should be guided by the views of the Italian
                    political officer.</em></p>
            <p><em>You will be good enough to report to the Secretary of State for
                    War your occupation of Mudug and the results achieved by that
                    oc­cupation, with a view to further instructions being issued for your
                    subsequent guidance.</em></p>
            <p><em>It is hoped that an Abyssinian force, accompained by two British
                    Officers, will occupy the eastern Abyssinian frontier, and thus act as a
                    stop to the Mullah should he retire in that direction. You will be
                    in­formed, however, by telegram later if the Emperor Menelik consents to
                    carry out this arrangement.</em></p>
            <p><em>You will bear in mind that as the south-west monsoon will make
                    the use of Obbia as a port dangerous, if not impracticable after the end
                    of April, it will be necessary to embark all troops and stores left at
                    that base before that date. The Commander-in-Chief considers, however,
                    that it will probably be desirable that the Obbia column should not
                    return to the east coast, but should march through the country, via
                    Bohotle, on Berbera. His Lordship is of the opinion that this movement
                    is likely to have a salutary effect on the tribes.</em></p>
            <p><em>His Majesty’s Government attach much importance to the
                    constru­ction of good roads and the improvement of water supplies of the
                    Haud. It is believed that if the country is opened up by the sinking of
                    wells in the Protectorate, especially on the northern fringe means a
                    feeling of security will be engendered, and the maintenance of internal
                    order much facilitated. For this reason it has been decided to place a
                    Pioneer Regiment on the Lines of communication from Ber­bera to Bohotle
                    in lieu of the Bombay Rifles and the remainder of the Bombay Grenadiers
                    originally proposed by you. You should, therefore, impress the
                    importance of this work strongly on the officer comman­ding the troops in
                    the Protectorate. The work is to be taken in hand immediately on the
                    arrival of the Pioneer Regiment from India. The directioin of the roads
                    constructed and the sites chosen for sinking wells must be selected
                    primarily having regard to military considera­tions; but, subject to this
                    limitation, the permanent development of the Protectorate must be
                    carefully borne in mind. On this point you sho­uld consult with His
                    Majesty’s acting Commissioner for the Protec­torate.</em></p>
            <p><em>Finally, I am to remind you that on the termination of the
                    operations it will be desirable that the British, Indian, and the
                    greater part of the African troops should return to their normal
                    stations. You will therefore consider carefully what should be the
                    strength and compo­sition of the future garrison of the Protectorate, and
                    you will report fully your views on these points for the consideration
                    of His Majesty’s Government.”</em></p>
            <p>Waraaqdaas waxa af Soomaali loogu tarjami karaa sida tan:</p>
            <p>Amarrada soo socda waxa la siiyey Janaraal Maanin, waxayna ka soo
                fuleen ammaanduulaha ciidammada Ingiriiska, Aal Robatis.</p>
            <p>“Waxaan ku ogeysiinayaa ulajeeddada duullaankaasi inay tahay in
                Wadaadka laga eryo meelaha biyaha leh ee Mudug, oo ahaa saldhigyadii uu
                dhowaan kaga soo duuley Soomaaliya aynu u talino.</p>
            <p>Dawladda Talyaanigu waxay oggolaatay inay ciidammadeennu ka soo
                degaan dekedaha Talyaanigu u taliyo, ciidammadaasoo ka dagaal geli doona
                Mudug, shaqadooduna noqon doonto inay Wadaadka u diidaan inuu koonfur
                iyo dhinaca Webi Shabeelle u qaxo. Dawladda Ingiriisku way oggolaatay
                arrintaas, maxaa yeelay waxa la ogsoon yahay in Wadaadka u kiciddiisa
                dhinaca Webi Shabeelle ayan cabsi gelinayn dalka Soomaalida Talyaanigu u
                taliyo oo keliya ee Gobolka Jubalaan oo ka mid ah Afrikada Bari ee
                Ingiriisku u taliyana ay cabsi gelineyso. Sidaas daraaddeed, ayaa
                bixitaankaagu ka bilaaban doona Hoobyo oo aad Mudug ka soo aadeyso wuxuu
                ku xiran yahay ama ku xirraan doonaa hadba sidaad uga war heshaan meesha
                cadowgu ku sugan yahay, sidaa awgeed adigay kula jirtaa hadba sidaad uga
                tashan lahayd arrintaas.</p>
            <p>Haddii Wadaadka Mudug laga eryo ama uu iski uga baxo isagoo aan
                kugula dagaallamin gobolka qabashadiisa, waa inaad isku daydaa haddii
                ciidankaagu kuu suura geliyo inaad fardo ku erido, laakiin waa inuusan
                cayriskaasu ka dheeraan masaafo afar ama shan maalmood oo ah dhinaca
                koonfur ama galbeed. Dawladda Talyaanigu waxay ku tala jirtaa hadday u
                suurtawdo inay Mudug hab maamul u samaysato, sidaas awgeed, dawladda
                Ingiriiska iyo Talyaanigu waxay isla oggolaadeen inuu sarkaal Talyaani
                ah oo arrimaha siyaasadda maamula ciidammadeenna Hoobyo ka soo baxaya
                raaco. Arrintu waxay ku fiicnaan lahayd in Yuusuf Cali la siiyo awoodda
                talada Mudug lana kaalmeeyo si aayatiinkiisa dambe loo sabata bixiyo,
                laakiin taa waa inaad uga dambaysaa fikradda uu qabo sarkaalka
                Talyaaniga ee siyaasiga ah. Waxa wacan warbixin ku saabsan qabashada
                Mudug iyo waxay qabashadaasi dhaliso inaad u soo qorto Xoghayaha
                Dawladda ee Arrimaha Dagaalka si mar dambe dhabba aad raacdo laguu soo
                siiyo. Waxa la filayaa in ciidamma Xabashi ah, oo laba sarkaal oo
                Ingiriisi la socdaan ay ka dagaal galaan xuduudda bari ee Xabashida, si
                ay isu hortaagaan haddii Wadaadku damco inuu dhinacaas u qaxo. Hase
                ahaatee, taar baa lagugu soo ogeysiin doonaa haddii Boqorka ltoobiya
                arrintaa oggolaado.</p>
            <p>Waa inaad xusuusnaataa in bisha Abriil dabayaaqadeeda ka dib ay
                dabaysha moosinka ah ee ka dhacaysa koonfur galbeed khatar ka dhigi
                doonto dekedda Hobyood, waa in askarta iyo alaabta saldhiggaa ku hartay
                oo dhan la soo dejiyaa taariikhdaa ka hor.</p>
            <p>Ammaanduulaha waxay la tahay inay fiicnaan lahayd inaan ciidanka
                Hobyaad ku noqon xeebta bari, hase ahaatee uu dalka soo dhex maro oo
                Buuhoodle ka soo tallaabo ilaa Berbera. Waxay kaloo mudanaha la tahay
                inay arrintaasi tusaale fiican u tahay qabaa’ilka.</p>
            <p>Dawladda Ingiriisku waxay ku tala jirtaa inay Maxmiyadda ka dhisto
                waddooyin wanaagsan, ceelalna ka qoddo siiba waqooyi Hawd. Waxa la
                ogsoon yahay haddii dalka sidaas loo furo in nabadgeliyadu xoogoobeyso,
                taliska gudahana sahal noqonayo. Sidaas awgeed waxa la guddoomiyey in
                ciidammada dhismaha oo Hindiya ay ka shaqeeyaan waddooyinkaas war
                isgaarsiinta ee Berbera tan iyo Buuhoodle, iyagoo ciidammadaasu
                beddelaaya kuwa Bumbay iyo kuwii ka haray oo aad adigu markii hore ku
                talisay.</p>
            <p>Waa inaad haddaba ka dhaadhiciso saraakiisha u talisa askartaada
                maxmiyadda siday shaqadaasi muhim u tahay. Waa in shaqada durba la
                bilaabaa markay Hindiya ka yimaadaan ciidammada dhismuhu tubta
                waddooyinku raacayaan iyo meelaha ceelasha laga qodaayo. Waana in la
                doorto iyadoo la fiirinaayo waxtarka ay u leedahay dhinaca mileteriga.
                Laakiin waa in fiira gaar ah loo yeesho dhismaha guud ee Maxmiyadda.
                Arrintaas waa inaad kala tashataa wakiilka dawladda Ingiriiska u fadhiya
                Maxmiyadda.</p>
            <p>Ugu dambeystii waxaan ku xusuusinayaa in dagaalka ka dib loo baahan
                doono ciidammada Ingiriiska kuwa Hindiya iyo kuwa Afrika badidoodu inay
                ku noqon doonaan saldhigyadoodii caadiga ahaa. Waa inaad haddaba ku
                fekertaa tirada iyo nooca ay noqon doonaan ciidammada joogtada u daafici
                doona Maxmiyadda, waana inaad warbixin abyn oo arrintaas ku saabsan soo
                dirtid si ay dawladda Ingiriisku ula socoto arrintaas.</p>
            <p>Ingiriisku kalsooni weyn buu ku qabay qaroomayntaas, wuxuuna filaayay
                in colkaas saddexda madax u qaybsani guul soo hoyn doono, Daraawiish
                dhaqdhaqaaqooda dambena aan la arki doonin, sida laga garanaayo
                talooyinka Janaraalka la siiyey; taana waxa ugu wacnaa habka colalka loo
                maamulay iyo tiro badnaantaas ama tabaha cusub ee ay ku dagaal galayaan
                iyo wareego ku filan oo loogu tala galay. Ciidankaa tiradiisu waxay ka
                koobnayd sida soo socota:</p>
            <p><em>The Third Expedition</em><br />
                <em>The expeditionary forces in Somaliland were to be composed as
                    follows:</em><br />
                <em>OBDIA FORCE (2,296 strong)</em><br />
                <em>From South Africa:</em><br />
                <em>1 Company (141) Brilsh Mounted Infantry.</em><br />
                <em>1 Company (100) Boer Mounted Infantry.</em><br />
                <em>From Berbera</em><br />
                <em>1 Company (150) Punjap Mounted Infantry.</em><br />
                <em>550 King’s African Rifles.</em><br />
                <em>From India:</em><br />
                <em>200 Bikanir Camel Corps;</em><br />
                <em>1 Section Native Mountain Battary (2 guns).</em><br />
                <em>The Second Sikhs.</em><br />
                <em>1 Company Sappevs and Miners.</em><br />
                <em>1 Native Field Hospital; and l Section British Hospital.</em><br />
                <em>BERBERA – BOHOTLE FORCE (1745 strong)</em><br />
                <em>Protectorate Flying Column, viz., 650 Sikhs and Yaos from the 1st
                    and 2nd Battalions King’s African Rifles.</em>
            </p>
            <p><em>From India</em><br />
                <em>1 Pioneer Regiment (737)</em><br />
                <em>3 Companies (300) 1st Bombay (Now 101 st) Grenadiers.</em><br />
                <em>1 Native Field Hospital.</em>
            </p>
            <p><em>From England</em><br />
                <em>1 Telegraph Section (58) Royal Engineer</em><br />
                <em>The Commands and staffs are shown in Appendix (B).</em>
            </p>
            <p>Intaas waxa af Soomaali loogu tarjami karaa sidatan:</p>
            <p>Ciidanka Saddexaad<br />
                Ciidammada Ingiriisku Sayidka ku soo saaray waxay ka koobnaayeen sida
                soo socota:</p>
            <p>CIIDANKA HOBYO (2296 nin)<br />
                Ciidanka waqooyi Afrika laga keenay<br />
                1 Horin (141) ciidanka lugta ee Ingiriiska oo fardooley ah.<br />
                1 Horin (100) ciidanka lugta ee (Boer) oo fardooley ah.<br />
                Ciidanka Berbera laga keenay<br />
                1 Horin (150) ciidanka lugta ee (Punjab) oo fardooley ah.<br />
                550 King’s Africa Rifles.</p>
            <p>Ciidanka Hindiya laga keenay<br />
                200 Bikanir ah oo rukuubley ah.<br />
                1 Koox dalka laga qoray oo fardooley ah watana laba madfac.<br />
                1 Koox takhtarra ah oo dalka laga qoray.<br />
                1 Koox takhtarra ah oo Ingiriis ah.</p>
            <p>Ciidanka Berbera – Buuhoodle (1745 nin):<br />
                Ciidanka duula ee Maxmiyadda oo ka koobnaa:<br />
                650 Siikh iyo Yaos lagana keenay Ururka kowaad iyo kan labaad ee King’s
                African Rifles.</p>
            <p>Ciidanka Hindiya laga keenay<br />
                1 Guuto dhisme (737)<br />
                3 Horimood (300) ciidanka kowaad ee Bombay (haatanse ah kan l0ld) ee
                bamka qarxiya.<br />
                1 Koox takhtarro ah oo dalka laga qoray.</p>
            <p>Ciidanka Ingiriiska laga keenay<br />
                1 Koox siinley ah (58) Injaneerada reer Boqor.</p>
            <h3 id="cagaarweyne">Cagaarweyne</h3>
            <p>Cagaarweyne waxay ahayd goobtii afaraad ee goobaha waaweyn ee
                Daraawiishi Ingiriis kaga guuleysatay hub badanna kaga furatay. Haddii
                dhinac kale laga eegana waxay ahayd goobta Ingiriis ku jabay,
                colkiisiina ku riiqday, ciidammadiisuna garabka midig ku dhigeen.</p>
            <p>Daraawiishi way ka war qabtey waana la socotey colalkaas saddexda
                madax ah oo foolka ku soo haya, intii itaalkoodu ahaana way u
                tabaabulshaysteen, Ingiriiskuse taa kama war qabin oo wuxuu rabay inuu
                kedo ku weeraro iyagoo xog moog ah. Maalintii bisha Abril 14ka ahayd
                ayaa galabnimadii colkii Hobyo ka soo degey ceelka Gallaadi yimaadeen,
                halkaana wuxuu kula kulmay nin Darwiish ah oo awr dhaan ah wata. Haddii
                la waraystay wuxuu yiri, “Anigu Daraawiish kama war qabo,” dabadeedna
                waa xireen, hase yeeshee habeenkii buu ka fakaday. In kastoo ilaaladu
                colkaas dul joogtey ninkii dhaanka watay Daraawiish war cad buu u
                geeyey, tiradooda, hubkooda, haasaawahooda iyo wixii ay ku
                faalloonaayeen. 15kii Abriil ayaa colkii tegey Gumburaha Ca­gaarweyne,
                wuxuuna ka samaystay xero weyn oo uu ku gabbado. Darwiishka la yiraahdo
                Cismaan Boos ayaa ilaaladii ugu dambeeyey oo habeenkaa ka hoydey.
                Habeenkaa Daraawiishi waxay ahayd rikaab-kujoog, waxayna ku
                guddoonsadeen waagu markuu dhag yiraahdo in jihaad lagu kiciyo,
                colkoodiina waxay ka dhigeen laba meelood.</p>
            <p>Doglaas Jardiin oo colka Ingiriiska ka warramay wuxuu yiri:</p>
            <p><em>“Within the encampment there was a strange medley of men drawn
                    from many different corners of the Empire: From the British Isles, from
                    South Africa, from Frontier of India, from Kenya, from the Nile, from
                    the uplands of Central Africa, Boers and Sikhs and Sudanese: Their race
                    had battled against the Empire not so many years be­fore, but had since
                    found contentment and prosperity under British rule. Now they were to be
                    united in an imperial adventure, that like of which had seldom, if ever,
                    been essayed before, in a campaign against an inscrutable enemy, whose
                    range of movement extended from Cape Guardafui to the equator, form the
                    sea into Abyssinia, who offered no target for attack, no city, no fort,
                    no land, and no possessions save those of others which, if lost, could
                    be replaced as easily as they had been acquired. In short, there was no
                    tangible military objective, odds were in his favour and haw to scuttle
                    across waterless and barren deserts when the odds seemed against
                    him.”</em></p>
            <p>Hadalkaasna waxa loo tarjumi karaa sidatan:</p>
            <p>“Xerada waxa joogey rag laga keenay dalal badan oo Ingiriisku u
                taliyo, dalka Ingiriiska, Koonfur Afrika, Hindiya, Kiinya, Webiga
                Niilka, Afrikada Dhexe, Holand (Boer), Siikh, Suudaan. Raggaas
                dalalkoodii sanooyin aan fogeyn dagaal bay kala soo hor jeedeen dawladda
                Ingiriiska, laakiin waagaas ka dib horukac iyo nabadgelyey ku heleen
                xukunka Ingiriiska hoostiisa haatan waxay ku wada jiraan xilligan aan
                isagoo kale marin oo ay taageerayaan dawladda Ingiriiska, waxayna la
                dagaallamayaan cadow ku meeraaya dhulka ka bilawda Raas Gardafuy ilaa
                dhulbarka iyo badda ilaa Xabasha, iyadoo aan marnaba la ogeyn dhul laga
                qabsado, ama duunyo kale oo ay haystaan, in aan ka ahayn waxay markii
                laga dhaco markiiba si sahal ah beddelkoodii u heli karaan. Hadalkii oo
                kooban wax la hubaa oo lagu duulaa ma jiraan, intaan ka ahayn nin burcad
                ah oo isagu markuu libinta haysto xeelad oo dhan yaqaan, markay arrintu
                ku xumaatana si sahlan uga fakan kara ama u carara.”</p>
            <p>Waxaa la ogyahay in Daraawiishi fardo badan haysteen, ku­na dagaallami
                jireen, fardahana aqoon u lahaayeen jaad waliba mar­kuu dagaalka ku
                fiican yahay. Sidaas daraaddeed ayay ku tashadeen in jaadka Xamarka loo
                yaqaan uu gelinka hore dagaalka galo, maxaa yeelay qorraxda uma adkeysan
                karo, jaadka Baroorka la yiraahdana gelinka dambe galo, jaadkaas oo
                adkaysan iyo karti lagu yaqaan.</p>
            <p>16kii Abriil 1905, aroornimadii ayay Daraawiishtu ciidankii
                Ingiriiska soo dul fariisatay. Kolkuu waagu dillaacay oo ay salaaddii
                tukadeen ayay afarta geesood kaga dhufteen. Muddo yar kaddib
                Daraawiishtii raasaastii waa joojisay oo nin waliba inta buntukhiisa
                garabka gashay ablaydiisii gacanta ku qabsaday oo iyadoo xabbaddii sida
                roobka u dhacayso cadowgii la dhex galay, gacantana laysula tegey.</p>
            <p>Abbaaraha saacaddu markay ahayd 11kii subaxnimo ayaa ciidankii kowaad
                ee Daraawiishtu dagaalkii ciidankoodii labaad u banneeyey, kaasina
                isagoo carcartiisii qaba ayuu si habsami ah u dagaal galay. Daraawiishta
                ciidankeedii hore wax bedqaba kama ay iman ciidankii dambena wax nool
                kama uu iman.</p>
            <p>Daraawiish badan oo dagaalkaas ka qayb gashay, waxay weriyeen in
                Ingiriisku ciidankiisii silsilad bir ah lugaha ka geshay, oo labo labo
                isugu xiray si ayna u kala baqan ama u cararin, taasina Daraawiish wax
                weyn bay u tartay, waxayna awood u siisay inay labo labo u gawracaan, oo
                ruuxna aanu goobtaa ka fakan.</p>
            <p>Abbaaraha kowdii duhurnimo markay ahayd ayaa wax dhaqdhaqaaq ah ama
                wax rasaas ah dhinac kasta laga waayey. Maxaa wacay gacan baa dagaalkii
                tegey. Daraawiishi iyagoo gabayo iyo welgooyin digasho ah ku
                maansoonaya, ayay dabkii, rasaastii girligaankii iyo wixii maal ahaa ee
                gaalku watay gurteen.</p>
            <p>Waxa la weriyey in ciidankii Ingiriiska ee dagaalka galay wax nabad
                qabaa goobtii ka tageen lix nin oo keliya, sidaa waxa qoray H. F.
                Pervosi Battersby wuxu yiri:</p>
            <p><em>“After fighting magnificently, the British force, its ammunition
                    exhausted, was overwhelmed, only 41 men rejoining Colonel Cobbe’s
                    column, of whom but 6 were unwounded; our loss being 8 British officers
                    and over 200 men.”</em></p>
            <p>Intaasna waxa loo tarjumi karaa sidan soo socota:</p>
            <p>“Si fiican markay u dagaallameen ayaa ciidammadii Ingiriiska laga
                adkaaday iyadoo ay ugu wacnayd rasaastii oo ka dhammaatay, waxa ka
                fakaday 41 nin oo keliya oo ciidankii Kornayl Koob ku soo biiray,
                kuwaasoo lix nin ma ahee inta kale ay dhaawac ahaayeen; khasaarana
                dayadu waxay ahayd 8 sarkaal oo Ingiriis ah iyo 200 nin in ka
                badan.”</p>
            <p>Doglaas Jardiin isna wuxuu ka qoray:</p>
            <p><em>“As has already been stated, all the British officers with the
                    force had been killed. In addition to Plunked and Olivey, our dead
                    included Captain J. John-Stawart, Argyll and Sutherland Highlanders,
                    Captain H.H. de B. Morris, Est Kent Regiment, Captain L. Mckinnon of the
                    Not­ts Derby Regiment, Lieutenent J. A. Gayonr 2nd Regiment. Our total
                    casualties were 9 British Officers killed, and 187 men killed and 29
                    wounded. There were only six unwounded survivors. But it had almo­st
                    Pyrrhic victory for the Dervishes; and the dead bodies lying in lea­ps
                    around the spot where the square had stood were a grim movement to the
                    gallant defenders. Indeed, it subsequently transpired that, so far from
                    gaining prestige from Gumburu, the Mullah found that it was not long
                    before the rejoicings of his victorious Dervishes yilled to de­pression
                    as they grimly reflected that the small indeed force, before being
                    overwhelmed by vastly superior numbers, had inflicted a loss in killed
                    and wounded heavier than they had ever suffered on any pre­vious
                    occasions.”</em></p>
            <p>Hadalkaasna waxa loo tarjumi karaa sidatan:</p>
            <p>“Sidaannu kol hore u niri saraakiishi Ingiriiska ahayd oo dhan waa la
                laayey, Plunket iyo Oliver, waxa kaloo la dilay kabtan J. Joon Stuwad.
                Argayl iyo Sadalan Haylandas, kabtan H. H. ina B. Moris, Guutada Bariga
                Kent, Kabtan L. Makinon ee Guutada Notis iyo Dherbi. Biytenent J. A.
                Qaymar, Guutada 2aad, tirakoobkii khasaaraha na soo gaaray waxa ka mid
                ahaa 9 sarkaal oo Ingiriis ah iyo 187 askar ah oo la diley iyo 29
                dhaawac ah, gootaas lix nin oo keliya oo aan la dhaawicin baa nooga
                fakatay, laakin goobtaas guusheedii annagaa lahayn meydkii goobtaas
                tuunsanaa wuxuu marag ka ahaa geesinnimada raggaas. Sida runta ah wuxuu
                Wadaadkii dhaqso u ogaaday inayan guusha Daraawiishta Gumbura ka heshay
                ahayn mid sidaa u sii weyn, maxaa yeelay ciidankaygii yaraa oo ay dhawr
                goor ka badnaayeen dhaawac weyn oo aan hadda ka hor ku dhicin bay
                Daraawiish ku dhigeen intaan la baabi’in ka hor.”</p>
            <p>In kastoo muraadkooda weyni uu ahaa aad hub furatiin, haddana
                Daraawiishtu waxay gacanta ku dhigtey wax alla wixii gaalku watay wax
                kastaba ha ahaadeene, sidaannu kol dhoweyd u soo sheegnay.</p>
            <p>Ciidankii Ingiriiska wax nabad qaba oo aan la dhaawicin waxa goobtii
                ka baxay lix nin oo keliya; Daraawiishtuna goobtaas lib iyo guul bey
                kala laabatay, Ingiriisna jab, calool xumo iyo baroor buu kala
                laabtay.</p>
            <p>Dagaalkii Cagaarweyne sidii aannu u soo sheegnay waxaa si weyn ugu
                guuleystay Daraawiish, waxaana ku riiqday ciidammadii Ingiriiska iyo
                kuwuu soo urursaday. Goobtaasi waxay Ingiriis u noqotay cashar aad u
                kharaar oo uusan horay u filayn, si hawlyarna u halmaami karin;
                Daraawiishina baal dheer oo lib iyo geeraar leh bay ku gashatay. Gabayo
                badan iyo sheekooyin kala duwan ayaa goobtaa laga tirshey; ama laga
                mariyey; giddigoodna waxay muujinayaan guushey Daraawiishi halkaa kala
                laabatay.</p>
            <h3 id="sheeko-la-yaab-leh">Sheeko La-Yaab Leh</h3>
            <p>Sheekooyinka Cagaarweyne ee layaabka leh waxaa ugu daran middatan oo
                uu weriyey Maxamed Xaaji Xuseen oo ku magac dheer Sheekaxariir; wuxuu
                yiri: “Dagaalkii Cagaarweyne markuu dhacay waxaan ahaa kuray yar,
                waxaannuna degganayn meesha la yiraahdo Faaf oo degmada Qabridaharre ah.
                Xerada geelayaga raarteeda dambe meel u dhow waxaa ahaa geed qurac ah,
                geedkaa waxaa ugaxi u tiil gorgor. Sidii loo joogey ayaa gorgorkii la
                weeyey, aabbahay ayaa wuxuu yiri: ‘War gorgorkii geedkan fadhiyi jirey
                xaggee buu u kacay, ayaantan lama arkine?’</p>
            <p>“Wuxuu maqnaadaba dhawr casho ka dib iyadoo guriga raartiisa la
                fadhiyo ayaa gorgorkii soo muuqday. Aabbahay iyo rag kale ayaa kolkaas
                isweydiiyey meeshuu ku maqnaa. Intii hadalkii la hayey ayuu geedkii
                ugaxdu u tiil ku degey, kolkaasay laantii la jabtay, dabadeedna dhulkuu
                habsadey oo kici waayey, markaasey raggii yiraahdeen: ‘War culeys ku soo
                kordhay aawadiis baa laantu ula jabtaye, gorgorka dooxa oo bal eega waxa
                ku soo kordhay.’</p>
            <p>“Nin la oran jirey Maxamuud Gurey ayaa gorgorkii dooxay, waxaana
                calooshiisii laga soo saaray 500 oo xiniinyo rag ah. Inta dhabannada la
                qabsaday ayaa lays wada eegay oo waxa la yiri, ‘War maanta geyiga
                Soomaaliyeed wax weyn baa ka dhacay oo aan horay loo arkin bal aan war
                dhawrro!’</p>
            <p>“Laba maalmood haddii la joogey ayaa warkii noo yimid oo naloo soo
                sheegay in Daraawiish iyo Ciidammadii Ingiriis ay isku birjabeen,
                Cagaarweynana oo dagaal ba’ani ka dhaceen.”</p>
            <p>Sheekadaasi waxay ina tusinaysaa guuldarrada goobtaas ka dhacday iyo
                wixii rag haadka loo goglay. Bal waxaa la yaab leh haddii uu gorgor
                keliyi sidaas maydkii uga dhergey, inkastoo sheekadu maskaxda ka fog
                tahay, maxaad mooddaa dugaaggii iyo haadkii kale oo raqdii yimid
                saamigiisii?</p>
            <p>Ingiriisku kolkii dagaal Daraawiisheed uu u baxaayo wuxuu tumi jirey
                teneg iyo waxyaalaha dadka in wax jiraan lagu ogeysiiyo, waxa dadka lagu
                oran jirey, “Soo baxa Daraawiish baa loo duulayaaye, caddaan, Hindi
                Yamyam, iyo Suudaan dagaalyahan ah baa diyaar ahe. Soo baxa, Daraawiish
                aad geel ka hesheene. Soo baxa Daraawiishi tabar ma lehe; fardahoodu
                ruqo weeye oo weerar iyo raacdo toona ma geli karaan; rasaasna ma
                haystaan! Soo baxa nin waliba xero muggeed buu heli doonaaye!”</p>
            <p>Nin magaciisa la oran jirey Qaaje Maxamed Ciise, lagu naanaysi jirey
                Qaaje-Balas, ayaa hadalladaasi hodeen oo intuu run mooday ku darmaday
                ciidankii Ingiriisku goobtii Cagaarweyne u dumayey. Ninkaasi wuxuu ka
                mid ahaa raggii yaraa oo caradii iyo warmihii Daraa­wiisheed ka nabad
                galay. Markuu reerkiisii nabad tegey ayuu geeraarkan mariyey, isagoo
                Eebbe weyne mahad u naqaya mar hadduu naftiisii badbaadiyey,
                Ingiriiskana haaraamaya ragguu damaca baas geliyey oo beenta ku hoday;
                wuxuuna Qaaje yiri:</p>
            <p>Raxanraadkiyo hawsha, kama raalli ahayne<br />
                Rag baas bay damciyey, Rabbina wayla iraaday<br />
                Geel baana raadi lahaa, waxba yaan rimaydiisiyo<br />
                Ratigiisa rareeriyo, Ramaggiisa kaxayne,<br />
                Kol haddaan rubaddayda reerihii nabad geeyey<br />
                Rabbiyow mahaddaa!</p>
            <p>Hindigaa ridi doona, Soodaantaa rogi doonta<br />
                Yamyamkaan rinjijiirsan, Rag cad baynnu u geyn<br />
                “Reedhi” baynnu ahaan, Ruqe weeye farduu<br />
                Rasaastoodu ma fiicna, Rabbigay talin maayo<br />
                Rugtoodaynu galnaa, ninba reer ha kaxaysto<br />
                Sow wixii na hor roorayee, Raggii ay qoranaysiyo<br />
                Rogay gaalyada maaha eey!</p>
            <p>Geeraarkaasi wuxuu ina tusayaa maragna uu ka yahay sidii ciidammadii
                Ingiriiska Cagaarweyne looga gol roonaaday ama hawadey qabeen ugu
                beenowday. Hindiga, Soodaanta iyo Yamyamku waa ummadihii berigaas
                Ingiriisku dalalkooda gumeysanaayey, wuxuuna u soo urursaday dagaalkii
                Daraawiishta.</p>
            <p>Xaaji Saalax Guuleed oo ka mid ahaa culimada waaweyn oo Boqorka la
                fadhida, xagga diintana kala talisa waxa laga weriyey: “Dagaalkii
                Cagaarweyne markuu dhacay gadaalkiisii ayaa Sayid Maxamed Boqorka waraaq
                u soo diray; waraaqdaa hadalladii ku qornaa waxa ka mid ahaa:</p>
            <p>قتلنا الأبيض ستمائة ونيف * وجعلنا الباقين كالفراش المبثوث</p>
            <p>“Caddaankii waxaannu ka dilley lixboqol iyo xogaa,<br />
                Intii kalena waxaannu ka dhignay koronkorro la kala firdhiyey.”</p>
            <p>Dagaalkaasi wuxuu ku dhammaaday guul, dhinaca Daraawiishta, guuldarro
                iyo gacna maran dhinaca Ingiriiska.</p>
            <p>Waxa jira qasiida Carabi ah oo Sayidku goobtaas ka mariyey iyo
                gabayo.</p>
            <h3 id="daratoole">Daratoole</h3>
            <p>Waa goobtii shanaad ee ciidammada Ingiriiska iyo Daraawiishi ku
                kulmeen. Daratoole waa balli ka mid ah ballida Haraxagarrey oo Dannood
                ugu magac dheer tahay. Ciidankii labaad ee Ingiriiska oo Berbera ka soo
                baxay, looguna tala galay inuu Daraawiish dhinaca waqooyi ka weeraro,
                waxa madax u ahaa Korneyl Suweyn. In kastoo colkaasi markii hore Berbera
                ka yimid, haddana Buuhoodle ayuu beryo ku hakaday.</p>
            <p>Bishii Abriil 15dii 1903, ayaa colkaasi isagoo hummaysan ka ambabaxay
                Buuhoodle oo Hawd Koonfur u kacay. 19kii Abriil ayuu balliga Dannood
                tegey isagoo aan wax war ah ka helin waxa Cagaarweyne ka dhacay iyo waxa
                colkoodii ku dhacay midna, maxaa yeelay Daraawiish baa ku kala dhex
                jirtey, halkaasuuna ka samaystay xero ama gabbaad uu ku war helo,
                dabadeedna Daraawiish ka weeraro.</p>
            <p>Taniyo Buuhoodle ama taniyo Berbera Daraawiishi colkaa waa la
                socdeen, waana ka war hayeen tiradiisa iyo taladiisaba. Habeenkuu
                Dannood soo degeyna iyagoo digniin qaba waxay ka dab shideen bal­liga
                Daratoole. 22kii Abril ayaa colkii Ingiriiska oo dumani u kacay dhinaca
                bari ee ballida Haraxagarrey, si ay u hubiyaan waxa meelaha jooga.
                Markay xeradii inyar ka socdeen ayay dad aroor ah heleen, daba­deedna
                waxay ka war heleen in colkoodii Hobyo ka soo baxay Gumburo lagu
                jebiyey, Daraawiish oo dagaal heegan u ahina hor fadhido oo
                sugaayaan.</p>
            <p>In kastoo rag ilaalo ah oo dusha sare ka eega loo diray, markii hore
                Daraawiishtu colkaa uma bixin, hase ahaatee iyagoo markay milicdu
                kululaato oo cadawgu harraadka dagaalka la eeganyaa ayay afarta geesood
                weerar kaga dhifteen, in kastoo saacadihii horeeto lays mari waayay oo
                hadba gees laysula dillaamay duhurka dabadiisa markay ahayd ayaa colkii
                Ingiriisku baqday.</p>
            <p>Waxa qosol leh hadal uu ka qoray Doglaas Jardiin oo ahaa:</p>
            <p>“Ciidankayaga oo dagaalkii ku jira ayaa waxa la dhaawacay sarkaal
                lngiriis ah oo la oran jirey Kabteyn Bruus. Markaasaa waxa la isku dayey
                in ninkaas dhaawiciisii la qaado, isagoo buste lagu sido ayaa askari
                Siikh ah waxa lagu yiri, ‘War awr ninka lagu qaado soo qabo.’ In kastoo
                askarigii awrkii soo qabtay, haddana isagoo soo wada ayaa rasaastii
                dhacaysey daraaddeed awrkii ka diday. Sidaas daraaddeed ayaa nacaskii
                awrkii u sii daayey. Dabadeedna ninkii oo la sido ayaa mar labaad xabbad
                kale ku dhacday, waana uu naga dhintay.”</p>
            <p>Dagaalkaas rag badani Daraawiish kagama dhiman, goobtiina iyagaa ku
                adkaaday, colkii Ingiriiskuna waa laga xoog roonaaday isagoo baqe ah
                ayuu Buuhoodle ku noqday, isagoo aan war fiican ka hayn ciidammadii kale
                waa la jebiyey mooyee.</p>
            <p>Aan marag ahaan u soo qaadanno hadal gaaban oo uu qoray H. F. Prevosi
                Battersby oo goobtaa ku saabsanaa, wuxuuna yiri:</p>
            <p><em>“Three days later the Bohotleh Column, some 500 strong, under
                    Major Gough, reached Danod, 45 miles from Gumuru, ignorant of the
                    disaster. On the way of Daratoleh the mounted men under Major Gough,
                    numbering about 200, were attacked, and after several hours severe
                    fighting forced to retire to Danod; losing 2 officers and 15 men killed
                    and 4 officers and 28 men wounded.”</em></p>
            <p>Hadalkaas tarjumaddiisiina waxa weeye:</p>
            <p>“Saddex maalmood dabadeed, ciidankii Buuhoodle oo ka kooban 500 oo
                nin, madaxna uu ka ahaa Gaashaanle Goof ayaa Dannood oo 45 mayl u jirta
                Gumburo soo gaaray isagoo aan khasaaraha dhacay waxba ka ogeyn. Iyagoo
                ku jeeda Daratoole, ayaa rakuubleydii uu Gaashaanle Goof ammaanduulaha u
                ahaa oo tirsigoodu ku dhow yahay 200, la soo weeraray; saacado dhawr ah
                kaddib markuu dagaal kululi socdeyna waxa lagu khasbay inay u cararaan
                Dannood iyadoo laga diley laba sarkaal iyo 15 nin lagana dhaawacay 4
                sarkaal iyo 28 nin.”</p>
            <h4 id="faallo-gaaban">Faallo Gaaban</h4>
            <p>Labadaa dagaal haddaynnu faallo gaaban ka bixinno, waraaqdii
                ammaanduulaha Ciidammada Ingiriiska uu u qoray Janaraal Maanin oo lagula
                dardaarmaayey waxa hadalladii ku qornaa ka mid ahaa: “Haddii Wadaadka
                Mudug laga eryo ama uu isagu iskii uga baxo isagoo aan kugula
                dagaallamin gobolkaas qabashadiisa waa inaad isku daydaa inaad Wadaadka
                fardo ku erido.” Hadalkaasi waa beenoobey, waxaad mooya qooqaaratiyo
                maluhu waa beene.</p>
            <p>Doglaas Jardiin wuxuu qoray: “Goobtaas Cagaarweyne annagaa guushii
                helnay,” isla markaa wuxuu yiri, “Wax aan la dhaawicin lix nin oo keliya
                ayaa ka fakaday colkayagii.” Haddaba labadaa hadal markii la isbarbar
                dhigo ma suura geli karaan? Wax nabad qaba lix nin baa ka baxay iyo
                guushii annagaa hellay! Waa laba hadal oo kala fog. Dantii Ciidammada
                Ingiriiska loo diray waxay ahayd laba midkood:</p>
            <ol type="1">
                <li>In Wadaadka qudhiisa la qabto.</li>
                <li>In ciidammadiisa la kala eryo si aanay dagaal dambe u soo
                    kicin.</li>
            </ol>
            <p>Labadaa midna lama helin. Haddaba waa maxay guusha ay ciidammada
                Ingiriisku heleen?Runtii waxa sheegay H. F. Pervosi Battersby oo isaguna
                qoray:</p>
            <p><em>“After these two defeats, the worst that had ever been inflicted
                    upon a British force in Somaliland, General Manning, falling back, moved
                    across the Haud to Bohotleh, which was reached on 26th June. The Mullah,
                    feeling the pressure of the Abyssinians, crossed our frontier between
                    Bohotleh and Dannot and entered the Nogal with the whole of his
                    following.</em></p>
            <p><em>“So in the most unsatisfactory manner the campaign ended, the
                    most disastrous that had befallen the British arms.”</em></p>
            <p>Hadalkaas waxa loo tarjami karaa sidatan:</p>
            <p>“Markii ay dhaceen labadaas goobood oo ahaa kuwii ugu xumaa ciidan
                Ingiriis ah oo Soomaaliya jooga kuwii la soo gudboonaada ayuu Jeneraal
                Maanin dib u gurtay oo intuu Hawd dhex maray Buuhoodle tegey, 26kii
                Juun. Isagoo Wadaadku dareemaya culayska xagga Xabashida ka saaran ayuu
                soohdintayada ka gooyey Buuhoodle iyo Docmo dhexdooda oo Nugaal galay
                isagoo dhammaan dadkii raacsanaa wata.</p>
            <p>Sidaas daraaddeed ayuu duullaankaasi ku dhammaaday habkii ugu fool
                xumaa, wuxuuna ahaa khasaare ciidammada Ingiriiska la soo gaarsiiyo kii
                ugu weynaa.”</p>
            <h3 id="faan-iyo-gooddi">Faan iyo Gooddi</h3>
            <p>In kastoo Ingiriiska dagaalladaas dhaawac xumi ku gaaray, haddana
                wuxuu ahaa dawlad xoog leh oo aan jabkeedu muuqan, horaana waxa loo
                yiri, “Gaalo jabkeeda waa qarsataa,” hase ahaatee Daraawiishi libintaa
                yar oo ay gaartay waxay u ahayd guul weyn oo ay soo hooyeen, sidaa
                daraaddeed, markuu dagaalkii dhammaaday ka dib ayaa Sayid Maxamed
                Ingiriiska waraaq u diray, dulucdeeduna tahay dalkayaga nooga guura
                haddii kale weynoo dagaal. In kastoo waraaqda lagu xusay inay tahay
                waraaqdii ugu horreysey, haddaba annagu waxaanu leennahay waa tii
                labaad, iyadoo af Carabi lagu soo tarjamayna waa tan:</p>
            <p><em>From Mohamad Abdulla to the English People:</em></p>
            <p><em>“I say listen to my words and mark them. First, I send you this
                    letter. It is the first letter I write about the former and present
                    do­ings. We have fought for a year. I wish to rule my own country and
                    protect my own religion. If you wish send me a letter saying whether
                    there is to be peace or war. You do not listen to my words. Listen now
                    and consider. Before this I have sent letters which you have not
                    listened to. We have both suffered considerably in battle with one
                    another. You have heard that the dervishes have run away. They have not
                    done so. I have moved my camp, but I have not run away. I have got
                    horses, camels, and cattle. When I get news of good grazing I go to that
                    place. You are in Bohotle now, and before that you went to the Ogaden
                    country. Before our fights I was at Harrar-diggit, and have been moving
                    about according to where there was good grazing from Mudug to Mudug and
                    from Danod to Danod up to the present time. I intend to go from Burao to
                    Berbera. I warn you of this; l wish to fight with you. I like war, but
                    you do not. I have with me camels and goats and sheep in plenty. Last
                    year I fought with you and Musa Farah was with you. God willing, I will
                    take many rifles from you, but you won’t get any rifles or ammunition
                    from me, and I will not take your country. I have no forts, no houses,
                    no country. I have no cultivated fields, no silver or gold for you to
                    take. I have no artificers. Musa Farah has gained no benefit by killing
                    my men and my country is of no good to you. If the country was
                    culti­vated or contained houses or propery; it would be worth your while
                    to fight. The country is all jungle, and that is no use to you. If you
                    want wood and stone you can get them in plenty. There are also many
                    ant-heaps. The sun is very hot. All you can get from me is war, nothing
                    else. I have met your men in battle and have killed them.</em></p>
            <p><em>We are greatly pleased at this. Our men who have fallen in battle
                    have won paradise. God fights for us. We kill, and you kill. We fight by
                    God’s order. That is the truth. We ask for God’s blessing. God is with
                    me when I write this. If you wish war I am happy; if you wish peace I am
                    also content. But if you wish peace, go away from my country to your
                    own. If you wish war, stay where you are. Listen to my words. I wish to
                    exchange a machine-gun for ammuni­tion. If you do not want it, I will
                    sell it to someone else. Send me a letter saying whether you want war or
                    peace.”</em></p>
            <p><em>(Signed)</em><br />
                <em>Mohamed Bin Abdulla.</em>
            </p>
            <p>Waraaqdaas waxa af Soomaali loogu tarjami karaa sidatan:</p>
            <p>Waxa soo diray Maxamed Bin Cabdulla Xasan, waxaa loo diray dadka
                Ingiriiska ah:</p>
            <p>“Waxaan idin leeyahay, hadalkayaga maqla oo u fiirsada. Marka hore
                waraaqdan baan idiin soo dirayaa, waana waraaqdii ugu horreysey oo ku
                saabsanayd arrimihii hore iyo kuwa haddan socda. Sanad baynu haatan
                dagaallameyney. Inaan dalkayga u taliyo oo diintayda daafaco baan
                doonayaa. Haddaad rabtid waraaq ii soo dir aad ku caddaynayso nabad ama
                dagaal kii aad rabto. Idinku hadalkayga ma maqashaan. Hadda i dhegeysta
                oo ka fiirsada. Tan ka hor waraaqo yaan idiin soo diray, mase aydin
                dhegeysan. Labadeennaba dhaawac weyn baa dagaalkii inaka soo gaarey.
                Waxaad maqashaan Daraawiishi way carartay. Ma ay yeelin sidaas. Xaruntii
                baan meel kale u raray ee ma aan cararin. Waxaan haystaa fardo, geel iyo
                lo’. Markaa meel naq leh maqlo waan u guuraa. Adigu haatan Buuhoodle
                ayaad joogtaa, markaas ka horna carro Ogaadeen baad tagtay. Dagaalkeenna
                ka hor Haradigeed baan joogey, waxaanna u guur guuraayey hadba meeshii
                daaq fiicani jiro. Mudug baan u guuray oo Mudug baan ka guuray, Dannood
                baan ka guuray oo Dannood baan u guuraayey ilaa waqtigan la joogo. Inaan
                Burco ka tago oo Berbera aado ayaan damacsanahay. Anigu tan waa kaaga
                digayaa; inaan kula dagaallamaan doonayaa. Dagaal baan jeclahay, adiguse
                ma jeclid. Anigu geel, ido iyo riyo badan baan haystaa. Sannadii hore
                waa kula dagaallamay. Muuse Faaraxna waa kula jirey. Haddii Ilaah idmo
                bundukhyo badan baan kaa furan doonaa, adiguse banaadiikh iyo rasaas
                toona iga heli maysid, anigu dalkaaga ma furan doono. Anigu qalcado ma
                lihi, guryana ma lihi, dalna ma lihi. Sancaaniin ma lihi. Muuse Faarax
                dheef kama helin raggayagii uu laayey, adigana dalkayagu waxtar kuuma
                leh. Haddii dalku beero falan. guryo iyo adduun badan lahaan lahaa dan
                bay kuu ahaan lahayd inaad u dagaallantaa. Dalku waa wada duur,
                faa’iidana adiga kuuma laha. Haddaad dhir iyo dhagax dooneyso badi baad
                u helaysaa. Dundumooyin badanna waa leeyahay. Qorraxdu aad bay u
                kulushahay. Waxaa kaliya oo aad iga heli kartaa waa dagaal, wax kale ma
                leh. Raggaagii dagaal baan kula kulmay waana laayey. Taasna aad baan ugu
                faraxsanahay. Raggaygii dagaalka lagu laayay jannay tageen. Eebbe ayaa
                noo dagaal- lamaya. Annagu waa ku dili, adna waad na dili. Annagu amar
                Eeb- baan ku dagaallamaynaa. Runtii waa taas. Naxariista Eebbaannu
                dalbaynaa. Eebbaa ila jira markaan tan kuu soo qoraayo. Haddaad da­gaal
                dooneyso waan ku faraxsanahay; haddaad nabad dooneysana raalli baan ka
                ahay; laakiin haddaad nabad rabtid dalkayaga ka tag oo kaagii tag.
                Haddaad dagaal rabto halkaaga joog. Hadalkayga maqal. Waxaan doonayaa
                inaan mishigaan rasaas ku beddesho. Haddaadan doonayn cid kalaan ka
                gadayaa. Warqad ii soo dir iina soo sheeg had­daad dooneyso dagaal ama
                nabad.</p>
            <p>Waxaa Saxiixay<br />
                Maxamad Bin Cabdalla.</p>
            <p>25kii bishii Luliyo 1903, Sayidku waraaq buu u diray Qunsulkii
                Talyaaniga ee Xamar fadhiyey, sideedana Talyaaniga wuxuu ula dhaqmi
                jirey si ka duwan siduu ula dhaqmo Ingiriiska, maxaa yeelay Daraawiishtu
                Ingiriiska waxay u haysteen cadowga kowaad.</p>
            <p>Sida runta ah Talyaanigu dagaalka Daraawiishta waa ka warwareegaayey
                tan iyo 1912kii, inkasto uu siyaasadda qarsoon Ingiriiska kala socdey in
                Daraawiish la dilana heshiis lagu ahaa. Waraaqdii Talyaaniga loo dirayna
                waa tan:</p>
            <p>من محمد بن عبدالله إلى القنصل التلياني</p>
            <p>ونعرفك بأن الإنكليز خرب نفسه وبلاده ورجاله فلولاه ما وجدنا خيرا لأن
                الجنة وجدنا من عنده والغنيمة وجدنا منه والسلاح النارية وجدنا من عنده
                والقوة وجدنا من عنده فكانت عداوته إحسانا لنا وأيضا كانت محاربته معاونة
                علينا فالموت راحة لنا فإن متنا فلنا الجنة وإن عشنا ما عشنا إلا لمدة
                يسيرة فالموت طريق إلى الجنة والجنة غاية مرادنا فلله الحمد على جميع
                الأحوال وأيضا نطلب منك بيان حالنا وحالكم فكيف العهد وكيف المداخلة
                والراسلة والمعاونة تجيب الجواب التي عندك أم في الدنيا أم في الآخرة</p>
            <p>صحح</p>
            <p>محمد عبدالله حسن</p>
            <p>Waxa soo diray Maxamad ibn Cabdilla Xasan, waxayna ku socotaa
                Qunsulka Talyaaniga:</p>
            <p>“Waxaannu ku ogeysiinaynaa in Ingiriisku naftiisii, dalkiisii iyo
                raggiisiiba kharribay; haddaanu noo imanna khayr ma helleen, maxaa
                yeelay jannada isagaan ku hellay, hodannimadana isagaan ku hellay, hubka
                iyo dabkana iyagaan ka hellay, xooggana iyagaan ka hellay. Colaaddiisu
                wanaag bay noo ahayd, dagaalkiisuna kaalmuu noo ahaa; dhimashadu waa noo
                raaxo, haddaannu dhimanana waxaannu helaynaa Janno, haddaannu noolaanana
                muddo yar baannu noolaanaynaa. Geeridu waa jidka jannada lagu gaaro,
                waxaannu dooneynaa waa Janno, mar la arkana mahad Eebbaa iska leh.<br />
                Midda kale, waxaannu kaa dooneynaa inaad soo caddaysaan halka
                arrimaheennu marayaan. Ballantii waa sidee? Isdhexgalkii, waraaqihii,
                kaalmihii iyo xaajadaydii waa sidee? Waxaad ka qabtaan jawaab noo soo
                dir if iyo aakhiraba.”</p>
            <p>Waxa Saxiixay<br />
                Maxamad Cabdille Xasan.</p>
            <h3 id="tabaabulshihii-dagaalka">Tabaabulshihii Dagaalka</h3>
            <p>Rag hadduu mar colloobo ama kala dhiig galo kii lib helay iyo kii
                laga lib helay, inuu is dhigtaa waa barkuma taal. Mar haddii Ingiriis,
                Talyaani, Xabashi dagaalka Daraawiishta u heshiiyeen inay aayahooda
                dambe ka tashadaan waa lagama huraan, hawraarta markaa laga talinayo
                waxay ahayd xoolaha aynu haysanno waxaa u foolaada geel iyo fardo dalka
                aynu joognaana waa oommane biyaha Doolloodna inakuma filna
                cadawgeenniina ma foga ee waa kan maxaynu yeelnaa? Hadalna wuxuu ku
                ibabeelay in ergo loo diro Boqor Cismaan, xaashi afdheerna loo sii
                dhiibo, lagana afdhawro. Waxaana ka horreysey sidaanu horay u soo xusnay
                inuu Sayidku boqorka xoolo badan u diray gabadhna ka doonay.</p>
            <p>Dhawr toddobaad ka dib ayaa ergadii soo noqotay iyagoo boqorkii
                xaashi ka sida uu ku leeyahayna xaggaa iyo Bari u soo guura, saddex hal
                oo bari leeyahayna ugu soo guura:</p>
            <ol type="1">
                <li>Buur dagaalka lagaga gabbado.</li>
                <li>Biyo maatada iyo xooluhu kuugu noolaadaan.</li>
                <li>Bad dab iyo hub iyo xoolaba laga helo.</li>
            </ol>
            <p>Daraawiishi haddii warkaasi soo gaartey, reerkii caynkey hoosta ka
                geliyeen Bari iyo Nugaal bayna foolka saareen. Daraawiishtu geeddigaa
                wexey dhexda kula kulantay weerarro aan la filayn oo xagga Ingiriiska ka
                yimid waxaana dhacay dagaalka la baxay Taargooye hayaan dheer iyo
                harraad kulul baa aad wax u gaarsiiyey, waxay tageen Nugaal.<br />
                Sidaannu horeyba u soo sheegnay Daraawiishtu libin iyo guul bay
                Ingiriiska ka wateen tan iyo goobtii Fardhiddin, Beerdhiga iyo
                Taargooye.</p>
            <p>Madaxdii Ingiriiska waxa ka degi weydey sida ciidankooda maalin walba
                loo jebiyo, iyo waxyaalaha guuldarradaas ugu wacan, sidaas daraaddeed
                waxaa la magacaabay guddi arrintaas iyo sababaheeda soo baara.
                Guddigaasi waxay talo ahaan u soo jeediyeen in habka Daraawiish loola
                dagaallamayo Soomaalida Ingiriiska raacsan qayb weyn laga siiyo, lagana
                talo geliyo. Ingiriisku go’aankaas waxa uu uga jeeday fikrad ah
                Soomaalidu iyadaa is dagaal taqaanna ee iska hor keen, caddaanka
                dhimanayaana ha yaraado. Waxa la guddoomiyey in ciidan Soomaali ah oo
                ciidammada Ingiriiska lagu kordhiyo la abuuro iyo odayaasha qaarkood in
                mushahaaro loo qoro si ay lataliyayaal dagaalka uga noqdaan. Kolkaas
                ayaa Soomaalida wadda cusub loo furay.</p>
            <p>Taladaa fulinteeda waxa loo magacaabay Sarreeye Gaas Egartoon isagoo
                ay la shaqaynayaan raggii dagaalladii hore madaxda ka ahaa iyo
                askartoodii oo dhan, waxaana lagula ballamay inuu dumo oo isku dubbarido
                duullaan cusub.</p>
            <p>F. Prevosi Bettersby oo arrintaas wax ka qorayna wuxuu yiri:</p>
            <p><em>“It was obvious that such a termination could not be accepted,
                    and Major General Sir Charles Egerton was at once instructed to organise
                    a new expedition. Reinforcement consisting of 300 British infantry, an
                    Indian infantry regiment 700 strong, and 300 Indian mounted in­fantry,
                    were dispatched to the scene of action, and India furnished also
                    tranport animals, camels, and mules, as well as many staff and
                    departmental officers. Two corps of local irregulars — the Gadabursi
                    Horse and the Tribal Horse — were also recruited, as well as a corps of
                    Illaloes, or irregular mounted Scouts. General Egerton arrived at
                    Berbera on 3rd July 1903, and expectations for starting the campaign
                    continued for some time to be falsified. The size of the force, 6000
                    strong, necessitated preparation never before attempted, and its
                    com­position, including British troops, increased these by geometrical
                    prog­ression.”</em></p>
            <p>Hadalkaas waxa af Soomaali loogu tarjami karaa sida tan:</p>
            <p>“Waa iska caddayd inaan sidaas ay arrintu ku dhammaatay la aqbali
                karin; sidaas baana durbadiiba waxaa amar lagu siiyey Sarreeye Gaas
                Jarlis Egarton inuu diyaariyo duullaan cusub. Ciidammo kororsiimo ah oo
                ka kooban 500 oo ah ciidanka madaafiicda ee In­giriiska, 700 oo ah Guuto
                ka tirsan ciidanka madaafiicda Hindiya, 500 rakuubley Hindi ah ayaa
                goobihii loo soo diray; Hindiyana waxay soo dhiibtay xoolihii gaadiidka
                ahaa; awr iyo baqal iyo saraakiil badan oo shaqaalaha iyo waaxaha
                maamula. Waxa kaloo dadka meesha deggan laga qoray labo kooxood oo aan
                joogto ahayn, kana koobnaa fardooley Gadabuursi ah iyo fardooley
                qabaa’ilka kale ah, iyo koox Ilaalo ah ama eegi rakuubley ah, Sarreeye
                Egerton 3dii Luulyo 1903 ayuu Berbera yimid, duullaankiina intii waqti
                ah ayuu dib uga dhacay markii la filaayey, iyadoo looga jeeday si dadka
                loo jah wareeriyo. Ciidankaas oo xooggiisu ahaa 6000 oo nin wuxuu u
                baahday isdiyaarin aan weligeed iyadoo kale la arag, dadka uu ka
                koobnaana aad bay u kala jinsiyad ahaayeen, iyadoo askar Ingiriis ahina
                jirtey.”</p>
            <p>Markii taladaas la meel mariyey dagaalkii Cagaarweynena hal sano ka
                soo wareegtay ayaa Ingiriisku col kuwii hore ka faro badan kana hub roon
                Daraawiish ku soo bixiyey. Colkaasi oo lagu magacaabay Duullankii 4aad
                wuxuu ka koobnaa ama u habaysanaa sida soo socota:</p>
            <p><em>The Fourth Expedition</em><br />
                <em>In the meantime, Manning’s command which owing to the absence of the
                    Galadi garrison and convoy, had been reduced to one company Somali
                    Mounted Infantry, 550 King’s African Rifles, 50 Sappers and Miners, and
                    110 lllaloes, was directed to move from Bohotleh to Yaguri, via
                    Lassader. While this move was in progress, General Egerton received news
                    that the enemies fort at Jidbali was daily increasing. There was now
                    every reason to believe that the Mullah’s main fighting force was
                    established there, although the Mullah himself was said to be at Halin.
                    Manning was, therefore, directed to drop the bulk of his supplies at
                    Yaguri and to meet General Egerton on the 9th January 1904, at a point
                    twenty miles east of Badwein with five days’ supplies, two days’ water,
                    and the following troops 550 King’s African Rifles.</em>
            </p>
            <p><em>6 Maxims.</em><br />
                <em>125 Somali Mounted Infantry.</em><br />
                <em>500 Gadbursi Horse (Somalis).</em>
            </p>
            <p><em>About noon on the appointed day, General Egerton met Manning at
                    the renderzvous with the following troops:</em></p>
            <p><em>Mounted Troops</em><br />
                <em>Lieut. Colonel Kenna, V. C., D. S.O., Commanding.</em><br />
                <em>No. 1 Corps, Nos. 1 and 3 Companies, British Mounted Infantry. No. 2
                    Corps, Nos. 6 and 7 Companies, Indian Mounted Infantry. Bikanir Camel
                    Corps.</em><br />
                <em>No. 3 Corps, Tribal Horse.</em><br />
                <em>2nd BRIGADE</em><br />
                <em>Brigadier-General Fasken, Commanding Artillery</em><br />
                <em>No. 28 Mountain Battery, 1 Section.</em>
            </p>
            <p><em>Infantry</em><br />
                <em>Hampshire Regiment, half-Battalion.</em><br />
                <em>27th Punjabis, half-Battalion.</em><br />
                <em>52nd Sikhs.</em><br />
                <em>Sappers and Minors</em><br />
                <em>No. 19 Company.</em><br />
                <em>Maxims</em><br />
                <em>Six.</em>
            </p>
            <p>Hadalkaas oo af Soomaali loo tarjamayna waa kan:</p>
            <h3 id="duullaankii-afraad">Duullaankii Afraad</h3>
            <p>Waqtigaa la joogey ciidanka Maanin oo ay ka maqnaayeen cii- dankii
                joogtada ahaa ee Gallaaddi iyo gaadiidkoodii waa la dhimay oo waxa lagu
                ekeeyey horin ciidanka Soomaalida ee lugta ee fardooleyda ah, 550 nin oo
                ah King’s African Rifles, 50 nin oo miinada qarxiya iyo 100 Ilaalo ah;
                waxaana lagu amray inuu ka soo kaco Buuhoodle oo Yagoori tago isagoo soo
                maraaya Laasaddaar. Markii raridda ciidankaasi ay socotey, Jeneraal
                Egarton wuxuu war ku helay in tirada cadawga Jidbaale joogaa maalin
                walba sii kordhayso. Waxa markaas si weyn loo rumaysan karaa in ciidanka
                Sayidka ee dagaallamaya badidiisu uu halkaas joogo, in kastoo la sheegay
                in Sayidka qudhiisa uu Xalin joogey. Sidaas daraaddeed “Maanin” waxa
                lagu amray in uu raashinka badidiisa Yagori dhigto oo 9ka Jannaayo 1904
                kula kulmo Janaral Egarton meel 20 mayl bari ka xigta Bad weyn isagoo
                wata slum maalmood raashinkood, laba beri biyahood iyo askarta hoos ku
                qoran:</p>
            <p>550 <em>King’s African Rifles</em>.<br />
                6 Madfac.<br />
                125 Askarta Soomaalida lugta ah oo fardooley ah.<br />
                500 Gadabuursi fardooley ah (Soomaali).</p>
            <p>Galabnimadii maalintii la ballamay, ayaa Janaraal Egarton kula kulmay
                Maanin meeshii lagu ballamay, isagoo askarta hoes ku qoran:<br />
                Xubnaha Fardooleyda<br />
                Waxa xukumaayey Gaashaanle Dhexe Enina.<br />
                Qaybta 1aad, horinta ldjxo tan 3d, lugiriiska lugta ee fardooleyda
                ah.<br />
                Qaybta 2aad, horinta 6d iyo tan 7d, Hindida lugta ee fardoo­leyda
                ah.<br />
                Qaybta Bikanir oo rakuubley ah.<br />
                Qaybta saddexaad fardooley, tolalka Soomaaliyeed.</p>
            <p>QAYBTA 2d</p>
            <p>Waxa xukumaayey Sarreeye Guuto Fasken.<br />
                Ciidanka Madaafiicda<br />
                28 Xubinta Madaafiicda ee fardooleyda, 1 koox.<br />
                Ciidanka lugta<br />
                Guutada Hampshire, Urur barkiis.<br />
                Ciidanka 27d ee Punjabis, Urur barkiis.<br />
                Ciidanka 52d Sikhs.<br />
                Kuwa Miinada Qarxiya<br />
                Lam. 19 Horimood.<br />
                Boobeyaal<br />
                Lix.</p>
            <p>Ingiriisku ciidankiisa qaar wuxuu ku ururiyey Ceelka Badweyn oo
                Nugaal xaggeeda sare ah (Cayn), qaar kalena wuxuu joogey Buuhoodle iyo
                Hawd, qaar saddexaadna waxa laga keenay ciidammada Ingiriiska ee
                Soomaaliya ka baxsan; kuwaasoo bishii Disembar 1904tii Berbera ka soo
                ambabaxay. Dhammaan ciidammadaas waxa laysugu keenay Nugaal; colkaasina
                ciidammadii hore waa ka duwanaa xagga tirada iyo hubka iyo tabaha loo
                maamulaayo.</p>
            <p>Taa waxa marag u ah hadallo uu qoray Doglaas Jardiin wuxuu yiri:</p>
            <p><em>“This was not the mere handful they had fought at Samala, at
                    Gumburu, or at Daratoleh. It was no reconnaisance, nor yet was it a
                    hastily recruited tribal levy such as they had faced at Ferdhiddin or
                    Erigo. In comparison General Egerton’s force at Jidbali must have seemed
                    to them a mighty army; and, in very truth, it comprised some of the best
                    seasoned British, Indian, and African troops at the Em­pire’s disposal.
                    On the other hand, the Darwishes numbered from 6000 to 8000 fighting
                    men, representing the pick of the Mullah’s forces.”</em></p>
            <p>Hadalkaas waxa af Soomaali loogu tarjami kara sidatan:</p>
            <p>“Kuwani ma ahayn kooxdii yarayd oo ay kula dagaallameen Samala,
                Gumburo, ama Daratoole. [Bal dib ugu noqo ciidankii goobtaas ka dagaal
                galay tiradii.] Ma ahayn ilaalo, mana ahayn dad qabaa’ilka laga qoray oo
                tababarka degdegga ah qaatay, sidii kuwii ay Fardhiddin ama Eerago kula
                kulmeen. Haddii la garab dhigo ciidankuu watay Janaral Egarton ee
                Jidbaale joogey, shaki ma leh inay iyaga la noqotay mid xoog weyn, sida
                runta ahna wuxuu ciidankani ka koobnaa kuwii ugu fiicnaa askarta
                Ingiriiska, kuwa Hindiya iyo kuwa Afrika ee dawladda Ingiriisku markaas
                haysatay. Dhinaca kale, cii­danka Daraawiishta tiradiisu waxay u
                dhaxaysey 6000 ila 8000 oo ahna xulanshidii ciidammada Sayidka.”</p>
            <p>Daraawiishi waxay guddoonsatay inay ciidankaas ka hor tagaan si aan
                xarunta iyo xoolaha dhexdooda dagaalku uga dhicin. Taasina waxay ka mid
                tahay tabaha Soomaalida ee xagga dagaalka. Daraa­wiishi wexey
                maagganaayeen iney gaalka Badweyn ku doontaan, hase ahaatee isagii baa
                ka hor soo duuley oo wuxuu degey Jidbaale. Cii­danka Daraawiishtu wuxuu
                fariistay bohol ceelka Jidbaale u dhow oo Nugaal bartamaheeda ah.</p>
            <p>Waxa la weriyey markii dagaalka la qorshaynaayey ayaa Darwiish la
                oran jirey Xayd Aadan Gallayr wuxuu yiri, “Jidbaale waa hannaan oo
                gabbaad ma lehe; aan ka kacno oo fariisanno bohosha Shimbiraley oo
                Ceelka Xuddun ka soo hoosaysa, bohoshaasoo labo buurood u dhaxaysa ama
                bohosha dhanaha Xuddun, maxaa yeelay haddii gaalku Jidbaale innaka waayo
                labadaas dhul midkood buu soo mari doonaa.”</p>
            <p>Jaamac Boos ayaa diiday oo wuxuu yiri, “Annagaa Nugaal degi jiray oo
                Jidbaale ka kici mayno, maxaa yeelay jahaad baynu ku jirraa, maantoo
                kalena maalin gabbaad iyo dhufays la raadsado maaha.” La­badaas talona
                tan hore ayaa fiicnayd.</p>
            <h3 id="goobtii-jidbaale">Goobtii Jidbaale</h3>
            <p>Jidbaale waa goobtii shanaad ee goobaha waaweyn ka mid ahayd, wexey
                ka dhacday dhoodida Nugaaleed bartamaheeda, ceel Laascaanood waqooyi ka
                xiga, oo hilaadda u jira 30 mayl.</p>
            <p>Bishii Jannaayo, 1903 ayaa Ingiriisku colkiisii Daraawiish ku soo
                saaray, ilaalada iyo weranweryahaduna intaas waa isdhaafeysey.
                Daraawiishi meel bohol jeexan ah oo caday dhexdeeda ah ayay dhufays u
                gashay. Waxay talo ku goosteen inayan Ingiriiska oo deggan marnaba
                dagaal la gelin ee waa in la sugaa isagoo raran oo ciidammadu
                soconayaan. Taas waxay uga jeedeen: Ingiriisku wuxuu watay hub culus oo
                aanay iyagu haysan; hubkaas oo haddii la soconaayana inta la furfuro
                awrta lagu raro, markii la deggan yahayna la rakibo oo dagaal loo
                diyaarsado, Daraawiishina taasay ka gaashaamanaayeen.</p>
            <p>Aynu sheekadii dib ugu noqonnee, Daraawiish oo bohosheedii deg­gan
                ayaa ciidankii cadowgu soo dul fariistay. Dhawr casho haddaan laysu
                bixin ayaa nin Soomaali ah oo la oran jirey Cawka Jabane oo Ingiriiska
                la socday wuxuu yiri, “Saab annagaa Daraawiish naqaan oo bohoshay ku
                jiraan. Waxaan ku talinayaa in Gidhligaanka loo callaqo madaafiicdana la
                rakibo rag xabbadeeyana loo diro, dabadeedna fadhiyi maayaane markay
                bohosha ka soo baxaan mishigaan ha la mariyo.”</p>
            <p>Taladaasi way meel martay; waxaana la diray laba cuntub oo ciidan­kii
                gaalka ah, waxaa la faray inay colka Daraawiishta dhawr tacshiiradood ku
                ridaan, dabadeedna soo baqdaan. Markay sidaa yeeleen, Daraawiishi intay
                bohoshii ka soo baxeen ayay weerar ku qaadeen. Iyagoo eryaya ragga
                intiisii badnaydna la haray ayay girligaankii rakibnaa ula soo galeen.
                Ingiriisku waa siduu rabaye, rasaas buu oodda kaga qaaday, aad buuna ugu
                naafeeyey, hase yeeshee isna ma nabad gelin, dagaal baa jilibka la isu
                dhigay.</p>
            <p>In kastoo rag aan yaraynna Ingiriiska laga laayey haddana goobtaas
                Ingiriiska baa ku adkaaday, Daraawiish badankeediina halkaas bay ku
                hoobteen si xunna waa loo baqa eryey, taana waxa ku taliyey Caw­ka
                Jabane. Daraawiish waa tii ku wilgooneysey:</p>
            <p>Allow Cawka Jabane joof gaallow, Allow jebi adiyo jaalkaa!<br />
                Calool-dibilaw ciqaab aragtaye, cadaabna ma kuu dambeeyaa!</p>
            <p>Ragga Daraawiishta maalintaas laga diley tiradoodii run ahaan la­ma
                hayo, ninna ma sheegi karo, waxase Ingiriisku yiri waxa laga diley 600
                nin iyo 200 oo laga dhaawacay. Ingiriiska iyo dadkii uu watay waxa laga
                diley hilaadda 100 nin ku dhowaad. Daraawiishta intaas waxa u raacay
                dicaayad cay ah iyo gabayo ku digasho u badan oo rag Soomaali ahi
                mariyeen. Dicaayadaas tirada badan waxa wadey Ingiriiska oo xoolo badan
                ku bixinaayey.</p>
            <p>Ciidammadii Ingiriiska oo libaysan laba maalmood kaddib bey
                Daraawiish ku duuleen iyagoo ku tala jira inay xarunta ka qabsadaan.
                Hase ahaatee Daraawiish intaan colkii soo gaarin bay arladii ka qaxeen;
                isla markaa Ingiriisku Sayidka waraaq buu u diray uu ku leeyahay
                isdhiib; waraaqdaa hadalladii ku qomaana waxa ka mid ahaa:</p>
            <p><em>“While the preparations for these farther movements were in
                    progress, the general wrote to the Mullah stating the terms on which his
                    surrender would be accepted. If he brought in with him the two Maxims he
                    had captured at Erigo and Gumburu, and 1400 rifles, his life and the
                    lives of his family would be spared. His future residence would be
                    decided by his Majesty’s Government. No reply was recei­ved to this
                    letter; and it is doubtful whether it even reached the Mul­lah.”</em></p>
            <p>Hadalkaas waxa af Soomaali loogu tarjami karaa sidatan:</p>
            <p>“Intii ay socotey isu diyaarinta dhaqdhaqaaqyadan dheeraadka ah, ayaa
                Janaraalku waraaq u qoray Wadaadka isagoo caddaynaya shuruudaha
                isdhiibiddiisa lagu aqbalayo: Haddii uu keeno labadii boobe ee uu ku
                furtey Eerago iyo Gumburo, iyo 1400 oo banaatiikh wanaagsan ah,
                noloshiisa iyo nolosha xaaskiisa waa la badbaadinayaa. Meesha uu degi
                doonana waxaa u doori doonta dawladda Ingiriiska. Warqaddan wax jawaab
                ah lagama helin; waxaana shaki weyn laga qabaa inay Wadaadka gaartay iyo
                in kale.”</p>
            <h3 id="qaxii-gaala-eri">Qaxii Gaala Eri</h3>
            <p>Markii Daraawiish Jidbaale lagaga adkaaday waa filayeen, wayna
                garanayeen inaan cadawgu ka harayn oo uu isku deyi doono inuu si kama
                dambays ah u dabargooyo. Hase ahaatee, laba maalmood ka dib, ayaa
                Daraawiishi siday yeeli lahayd talo u fariisatay, warna waxa lagu helay
                in Ingiriisku damacsan yahay Xaruntii oo aan Jidbaale wax badan ka
                fogeyn inuu qabsado.</p>
            <p>Iyadoo kumanyaal talo aqoon ah ama dagaalyahan ahi xarunta joogaan
                ayaa Sayidka waxa caado u ahayd inuu u yeero Faarax Maxamuud Sugulle oo
                ka mid ahaa madaxda Daraawiishta. Iyadoo markaa talo ribbatay Sayidkii
                wuxuu yiri, “Faaraxow tali.”</p>
            <p>Faarax markaas wuxu yiri, “Sayidii talo ma aqaan.” Mar labaad ayaa
                Sayidkii ku celiyey oo wuxuu yiri, “Faaraxow tali.” Wuxuu yiri,
                “Sayidii, maantoo kale nin walba talo lama weydiiyo ee Carab Illaawe
                talo weydii.” Markaasaa Carab Illaawe wuxuu yiri, “Sayidii, maantoo kale
                waxaa la oran jirey dad cadaabeed dal cadaabeed baa laga galaa.” Dad
                cadaabeed wuxuu ula jeedaa gaalada iyo dadka la jira dal cadaabeedna
                wuxuu ula jeedaa dhulka dhagaxa iyo buuraha ah oo cagaagga iyo kulaylka
                badan. Subaxaas ayaa Daraawiishi Nugaal ka kacday oo waxay ka baxday
                waddada la yiraahdo Dameer. Waxay afka saartay Calmadow iyo waqooyi,
                hiyigooduna wuxuu ahaa inay Calmadow iyo Cali-Miskaad miduun galaan,
                dabadeedna waxay tageen togagga la yiraahdo Gebi iyo Cawsane oo haatan
                degmada Laas-qoray looga taliyo. Ingiriisku markuu ogaaday inay Nugaal
                ka baxeen waa ka daba duulay, hase ahaatee, Daraawiishi markay ogaatay
                in colkaasi daba socdo qax bay cusbooneysiiyeen, waxayna afka saareen
                Cali-Miskaad iyo Bari.</p>
            <p>Waxa jirtey in Sayid Maxamed iyo Boqor Cismaan dayrtaas iyo gugii ka
                horreeyey hadallo tolnimo iyo xididtinnimo leh dhex maraayeen; Sayidkuna
                muddo badan buu doonaayey inuu Boqor Cismaan iyo dadkiisaba xiriir
                wanaagsan la yeesho.</p>
            <p>Daraawiishtuna waxay fileyssy hadday dalkaa Boqor Cismaan u taliyo
                galaan iney nabadgelyo iyo soo dhoweyn wanaagsan heli doonaan sidaas
                daraaddeed ayay dhanka Bari iyo Boqor ugu leexdeen. Ceelka la yiraahdo
                Madha oo togga Dharooreed bartamihiisa ah ayey kula kulmeen safro reer
                Boqor oo Boosaaso ka yimid, dabadeedna rag baa lagu daray oo waxa la
                yiri, “Boqorka u sheega; gaalaa na wadda oo tol iyo taagba idinkaanu
                idin soo moodney oo magan baannu idiin nahay,” Sayidkuna waa kii
                lahaa:</p>
            <p>Kufraa noo cudud sheegtay, Muslim ciidan ka weynaye.<br />
                Yaa Cismaan Maxamuud aheeye?</p>
            <p>Hase ahaatee hadalladaas iyo kuwa ka horreeyey oo dhex maray Sayidka
                iyo Boqorka ama ballammadii uu qaaday midna meelmar ma noqon, waxtarna
                ma yeelan; wax la taro ama soo dhoweyn iska daaye waxyeello, col, dhac
                iyo duullaamo baa laga hor keenay. Guga arrimahaasu dhacayaanna waxa loo
                yaqaan Gaala-eri.</p>
            <p>Daraawiishi waxay qabaan Ingiriisku markuu ogaaday in Sayidkii u
                kacay Boqor Cismaan iyo dalkiisa wuxuu ka baqay inay heshiiyaan oo
                xooggoodu iscuskado, dabadeedna dagaalka dawladda Ingiriis meel looga
                soo wada jeesto. Markaasuu boqorka ergo u diray oo wuxuu ku yiri,
                “Haddaad Wadaadka la heshiiso, ama wax la qabsato ama dalkaaga u
                oggolaato, badda waannu kaa xiraynaa, xoolahaagguna waa waras.” Dadka
                reer Bariga ahna dhaqaalahoodu wuxuu ku xirnaa badda, sidaas daraaddeed
                ayaa Boqorkii Daraawiish ku ballan furay.</p>
            <p>Boqor Cismaan markuu isu qiyaasay magan-gelyadii Daraawiishta iyo
                hadalladii Ingiriiska wuxuu tixgeliyey kan dambe, sidaas buuna uga hor
                keenay ciidan aanay filanayn; colka Boqorku wuxuu kula kulmay Daraawiish
                oo war-ma-qabto ah oo geeddi ku ah Boqor iyo magangelyadiisii ku tashan,
                meesha la yiraahdo Ufayn oo Calmiskaas hoosteeda ah. Halkaasaana
                Daraawiish col ku galay oo si xun loogu baabi’iyey. Dabadeed Sayidkii oo
                ka calaacalaya isku hallayntii iyo kalsoonidii uu Boqor u qabay iyo sida
                loogu ballan furay wuxuu mariyey tixo gabay ah, oo waxa ka mid ahaa:</p>
            <p>Cusha waxaan u soo galay tollimo caashaqnimadeeda<br />
                Cadaawaa na geeyaye kungelis kama caweyneene.</p>
            <p>Waxa kaloo uu Sayidku calaacalkiisa iyo ballan furyada Boqorku u
                geystay si fiican ugaga warramay laba gabay. (Eeg Diiwaanka Gabayadii
                Sayid Maxamad; gabayga 21, baal 58 iyo gabayga 95, baal 269.)</p>
            <p>Geeddigaa maqiiqanaha ah iyo qaxaa dheer oo gaala-ka-cararka ah,
                Ingiriisku waa la socdey. Markay Boqorkii ka soo caaqiba waayeen bay
                dhinaca Koonfur u geddoomeen. Markay Iyax-geed-gaaban iyo Aboob marayaan
                itaalkooduna aanu fiicnayn ayaa Ingiriisku ku duuley oo 200 oo rakuubley
                ah ku weeraray. Daraawiishi iyagoo naf-ku-dirir ah bay jilibka u
                dhigeen, gaaladiina garabkeeda Allaa ka baxay, wixii wareega ahaa oo ay
                wateen iyo rakuubka badankiisiina waa laga furtay, xoolahaasaana
                Daraawiish caaqiba u noqday oo ay ku noolaadeen.</p>
            <h3 id="degiddii-ayl-iyo-ilig">Degiddii Ayl iyo Ilig</h3>
            <p>Daraawiishi waxay ahaayeen niman dadka iyo dalka Soomaalidu degto aad
                u yaqaan, dhulka Aylna waxay u doorteen waa dal wanaagsan oo badda
                Hindiya ku sariiran oo biyo badan; buuro iyo bannaan isugu googo’an,
                laago, jeexyo iyo togag hawd ka soo rogmada iyo dullo bannaan, godbo
                kala rogrogan, intaaba isugu jira oo xoolaha afarta waryahaad meeshi
                walba u fiican siiba ariga. Intaa waxa u dheer waa meel gabbaad leh oo
                cadowga lagaga dhuuman karaa badda iyo berrigaba, si col aan layska
                ogeyni u soo galaana way adag tahay.</p>
            <p>Arrimahaas aan soo sheegay iyo kuwa kaloo ka daran ayay Daraawiishi u
                dooratay meeshaas degiddeeda. Gu’ iyo laba dayrood markii halkaas la
                degganaa Daraawiishi dad iyo duunyaba hodan bay ka noqotay. In kastoo
                Soomaalida jeerkaas dhaca, dilka iyo duullaanku aanay ceeb ku ahayn oo
                ay caado u noqotay, geeluna xilliba qolo u meeraayey. Daraawiishi waxay
                guddoon ku gaartay dadka lagu ogaado inay gaalada gacan siinayaan ama
                laga maleeyo inay xiriir la leeyihiin in la colaadiyo oo la caayo, lana
                cambaareeyo, xoolahana laga dhaco, taasna waxay uga jeedeen iyaga
                aqoontooda in gaalada agteeda laga cararo, culimada Daraawiisheedna
                waxay la ahayd in sidaas sharcigu qabo. Isla markaa waxa bilawday
                wax-sheeg gabayo iyo guubaabo. Bishii walba, toddobaadkii walba iyo
                maalintii waageedu baryaba war cusub baa xarunta imanaayey ama ka
                baxaayey, maalin kastana waxaa la diraayey ergo iyo waraaqo ummadda
                loogu sheegaayo in gaalada lagu jahaado, dalkana laga saaro,
                Daraawiishna gacan la siiyo; taasna dad badan baa u riyaaqay, dadna waa
                ka soo hor jeedey.</p>
            <p>Waxa xeebta badda u jeedda laga dhisay afar qalcadood oo dagaal,
                waana kuwii u horreeyey daarihii badnaa ee Daraawiishtu dhistay:</p>
            <p>DAAWAD: Waxa laga dhisay Ayl oo ah meel gees walba ka awdan.
                cadowguna aanu geli karin, madfacna aan xagga badda lagala heli
                karin.</p>
            <p>[Daawad waxa laga dhisay Ayl 1904, waana daar Daraawiishi dhisto tii
                ugu horreysay, haatanna waa tabteedii oo waxa deggan Ciidamada
                Booliiska.]</p>
            <p>BADEY: Waxa laga dhisay mcel Guha ah oo xeebta Ayl qarkeeda ah,
                waxaana laga ilaalin jirey wixii badda maraaya.</p>
            <p>ILIG: Waxa laga dhisay qalcad yaab leh oo badda iyo berriga laga
                ilaaliyo oo hilaadda Ayl u jirta 60 mayl, kana xigta dhinaca
                Koonfur-Galbeed, taasna wuxuu uga jeedey inay Daraawiish xagga badda ka
                cabsi geliyaan gadaalkiina wuxuu Ingiriisku ku dadaalay inay Talyaaniga
                xagga siyaasadda kala socdaan sida aynnu ku arki doonno qaybta
                dambe.</p>
            <p>GABBAC: oo Ayl dhinaca Xeebta Bari ka xigta waxa laga dhisay qalcad
                dagaal oo badda iyo berrigaba eegi ka ah.</p>
            <p>Afartaas qalcadood mid kasta waxaa la fariisiyey ciidan xoog leh oo
                dad iyo duunyaba dhaqan, Xaruntuna waxay ahayd Gelin-Gaalle oo Ayl iyo
                Ilig badhtamahooda ah.<br />
                Heshiiskii Baarliin ee Afrika lagu qaybsaday 1884kii markuu dhacay
                kaddib ayaa Ingiriiska iyo Talyaaniga waxaa dhex maray heshiis ku
                saabsan qaybsashada dhulka Soomaalida. Sidaas daraaddeed, arladaas
                Daraawiishtu markaa degganayd waxay ka mid ahayd dhulkii Talyaanigu
                saamiga u helay, Ingiriiskuna inuu xoog ku galo ma rabin, isagoo ku xaq
                dhawraya Talyaaniga. Hase yeeshee 21kii bishii Abriil 1904tii ayaa
                markab Xarbi ah xagga badda ka weeraray oo qalcaddii Ilig-Daldala
                dumiyey, dhowr nin oo Daraawiish ahna halkaa ku diley.</p>
            <h4 id="faallo-gaaban-1">Faallo Gaaban</h4>
            <p>Shantaa goobood oo aannu taariikhdoodii wax ka soo sheegnay, wixii ka
                dhacayna wax ka tusaalaynay waa kuwii ugu waaweynaa ama ugu kululaa
                dagaalladii dhex maray Ingiriis iyo Daraawiish muddo afar sannadood ah,
                1901-1904. Daraawiishku wuxuu rumeysnaa haddii la dilo inuu ehelu-janno
                yahay, hadduu wax dilana inuu janno ku heli doono, had iyo jeerna wuxuu
                aamminsanaa: “Kolba waad dhiman lahayd oo marna ma noolaateene, yaan
                jannada lagaaga horrayn. Haddaad horuu dhiman weydana yaan gaal aan kula
                dad ahayni, diinna kula wadaagini kuu talin ee dalkaaga dabayshiisa
                wanaagsan iyo geedihiisa harka qabaw, geelaaga, fardahaaga iyo
                xoolahaaga dhexdooda xornimo ugu noolow.” Waxay la ahayd, “Ninkii aan
                jahaadka wax ka gelini inuu naarta geli doono.” Daraawiishtu waxay ku
                welgoon jireen:</p>
            <p>Ninkii noolaan horuu luminow, naftaada ha geynin naartii!</p>
            <p>Hadal iyo dhammaan Daraawiishku wuxuu ahaa nin geerida oggol,
                dhimashadana okobaadsan.</p>
            <p>Ingiriiska waxay dantiisu ahayd inuu dalka Soomaaliya u taliyo, dadka
                degganna gumeysto, dantiisa siyaasadeedna ka fuliyo, dhaqaalihiisana
                ilaaliyo, wixii ujeeddadiisa ka hor joogsanaayana araxda qabto.
                Dagaalkii Daraawiishtu markuu qarxay Ingiriisku si weyn buu uga hor
                tegey. Wuxuu ku dadaalay inuu Daraawiish cirib tiro, magaceed dambena
                aan la maqal, Wadaadkana la gubo, hase ahaatee, taasi waa suurogeli
                weydey. Qorayaasha Ingiriiska qaarkood waxay sheegeen in goob kasta
                ciidammada Ingiriisku guul ay ka gaarayeen, haddaba aan isweydiinnee
                guusha Ingiriisku heli lahaa waa maxay? Waxay ahaan lahayd sidaanu
                horaba u soo xusnay laba midkood:</p>
            <ol type="1">
                <li>In Wadaadka gacanta lagu dhigo</li>
                <li>In ciidammadiisa la kala eryo</li>
            </ol>
            <p>Labadiina midna lama helin. Haddii hadalkaasi run yahay, maxaa
                dagaalka 20 sano gaarsiiyey? Ugu dambaystiina maxaa ku kallifay inay
                dayuurado kula dagaallamaan? Runtu waxay ahayd inay goob kasta
                ciidammada Ingiriisku guuldarro iyo gacmo maran kala laabmaayeen.</p>
            <p>H. F. Pervosi Battersby oo runta ugu dhowaa, isagoo hadalkiisii soo
                koobaaya wuxuu yiri:</p>
            <p><em>[Richard Corfield of Somaliland, by H. F. Prevosi Battersby,
                    London 1914; p. 42.]</em></p>
            <p><em>“Such is the story of British Expeditions in Somaliland, none of
                    which can be said to have attained its object. They may perhaps best be
                    summarised by the battles which brought all but the last of them to a
                    conclusion.</em><br />
                <em>The British Expedition, 1901. — Lieut. Colonel E. J. E.
                    Swayne.</em><br />
                <em>Samala, 2nd June 1901. — Mullah defeated.</em><br />
                <em>Ferdiddin, 17th July 1901. — Mullah defeated, but British force
                    obliged to retire.</em><br />
                <em>Second British Expedition, 1902. — Lieut. Colonel E. J. E.
                    Swayne.</em><br />
                <em>Eriga, 6th October 1902. — Mullah driven off, but British force
                    obliged to retire.</em><br />
                <em>Third British Expedition, 1902-1903. — Brig. General W. H.
                    Manning.</em><br />
                <em>Galadi, 17th April 11903. — British force put to pieces.</em><br />
                <em>Daratoleh, 22nd April 1903. — British driven back.</em><br />
                <em>Fourth Expedition, 1905- 1904. — Major-General Sir. C.
                    Egerton.</em><br />
                <em>Jidbali, 10th Janunary 1904. — British victory, but no decisive
                    consequences.</em><br />
                <em>Illig. 21st April 1904. — Town captured, but British force
                    withdrawn.</em>
            </p>
            <p>Intaas tarjumaddeediina waa sidan hoos ku qoran:</p>
            <p>“Sidaas bay ahayd sheekadii duullaamadii Ingiriisku dalka Soomaaliya
                ka sameeyey, mana jiro mid la oran karo wuu gaarey dantii laga lahaa.
                Sida ugu habboon ee lagu soo koobi karaana waa iyadoo la xuso goobihii
                ilaa tii ugu dambeysey:<br />
                Duullaankii Ingiriiska, 1901. — Gaashaanle Sare E. J. E. Suweyn.<br />
                Goobtii Samala, 2dii Juun 1901. — Wadaadka ayaa la jebiyey.<br />
                Goobtii Fardhiddin, 17kii Lulyo, 1901. — Wadaadka ayaa la jebiyey, hase
                yeeshee, ciidankii Ingiriiska ayaa dib loo caabbiyey.<br />
                Duulaankii 2aad ee Ingiriiska, Gaashaanle Sare E. J. E. Suweyn.<br />
                Goobtii Erago, 6dii Oktoobar, 1902. — Wadaadkaa la eryey, ciidankii
                Ingiriiskana waxa lagu qasbay inuu dib u noqdo.<br />
                Duullaankii 5aad ee Ingiriiska, 1902- 1905. — Sarreeye Guuto W. H.
                Maanin.<br />
                Goobtii Gallaadii, 17kii Abril, 1905. — Ciidankii Ingiriiska cad cad baa
                loo jar jaray.<br />
                Goobtii Daratoole, 22kii Abril, 1905. — Ciidankii Ingiriiska ayaa dib
                loo baqa eryey.<br />
                Duullaankii 4aad ee Ingiriiska, 1905-1904. — Sarreeye Gaas C.
                Egarton.<br />
                Goobtii Jidbaale, l0kii Jannaayo, 1904. — Ingiriiska ayaa guuleystay,
                hase ahaatee, natiijo kama-dambays ah lagama gaarin.<br />
                Goobtii Ilig, 22kii Abriil. 1904. — Magaaladii ayaa la qabsaday, laakiin
                ciidammadii Ingiriisku dib bay u gurteen.</p>
            <h2 id="qaybta-saddexaad">Qaybta Saddexaad</h2>
            <p>Qaybta saddexaad oo ah tan ugu ballaaran waxay ka hadleysaa nabad iyo
                sidii lagu heli lahaa, kulankii Iligeel, gogoldhiggii heshiiskii,
                Ilig-daldala iyo golo waliba dantay heshiiskii ka lahayd; sheekadii
                Xaaji Cali Faahiye iyo wixii ka dhacay, Nugaal Daraawiish baa leh, iyo
                dhismihii ciidamada Daraawiishta, is dhexgal iyo kala dabaal doodii
                Daraawiish iyo Ingiriis dhex martay iyo wixii barlamaanka Ingiriiska
                lagaga hadlay, geelii Daboolane iyo wixii ka dhacay, dood aan jawaab
                lahayn, dagaal waa lama huraan, shirqoolkii gumeysiga, afgembigii
                Canjeel-talawaa, wax yaala badan oo la xiriira.</p>
            <h3 id="heshiis-nabadeed">Heshiis Nabadeed</h3>
            <p>Afar sano iyo dheeraad haddii gumeysiga Ingiriiska ku dedaalaayey
                inuu dhaqdhaqaaqa Daraawiishta xoog iyo xabbad ku muquunsho, hase
                ahaatee ay taasi suuragal noqon weydey ayaa waxaa Ingiriiska iyo
                Talyaanigu isla garteen bal in dagaalkii kululaa looga wereego dagaal
                qabow oo laysku dayo wax is-afgarad ah ama heshiis ah in Daraawiish laga
                helo; dabadeedna Talyaaniga ayaa loo tala saaray inuu isku dayo wax
                wadahadal ah la yeelan karo Wadaadka si uu uga dhaadhiciyo in wadahadal
                heshiis nabadeed ku saabsan la isugu yimaado.</p>
            <p>Waxa adkaatay sidii nin caddaan ah ama reer Yurub ahi xarunta ku tegi
                lahaa, ama Sayid Maxamad u arki lahaa; maxaa yeelay koodii isyiraahda
                Daraawiish u tag waa inuu kafantiisa garabka midig ku sii qaataa.</p>
            <p>Nasiib wanaag Xaaji Cabdulla Shixiri oo markaa ahaa ergeyga gaarka ah
                ee Daraawiishta, Sayid Maxamadna aad ugu kalsoonaa, ayaa qunsulkii
                Talyaaniga Cadan u joogey u tegey. Dabadeedna wada-hadallaa dhex maray,
                waxaana Qunsulkii Xaaji Cabdalla Shixiri weydiistay inuu Sayid Maxamad
                waraaq ka gaarsiiyo.</p>
            <p>Daraawiishtu ma jeclayn mar hadday Xabashida iyo Ingiriiska dagaal
                kula jiraan in ay cadow saddexaad yeeshaan. Sidaas daraaddeed, Xaaji
                Cabdalla Shixiri wuxuu oggolaaday inuu warqaddii qaado, albaabku waa
                xirnaa, hase ahaatee, waraaqdaas ayaa fure u noqotay wada hadalkii dhex
                maray Talyaaniga iyo Daraawiish. Mar labaad ayaa Xaaji Cabdalla Shixiri
                qunsulkii Talyaaniga Cadan kula kulmay. Hadday wada hadleen, si fiicanna
                u sheekeysteen, Talyaanigu wuxuu u caddeeyey inay doonayaan in heshiis
                nabadeed dhex maro Talyaaniga, Ingiriiska, Xabashida iyo dadka kala
                raacsan ee Soomaalida ah iyo Daraawiish.</p>
            <p>Xaaji Cabdalla Shixiri arrintaa waa u guuxay, hase ahaatee wuxuu
                Talyaaniga weydiistey in erga lagu daro, si Sayidka hortiisa hadalkaa
                looga jeediyo. Taasna Talyaanigu waa oggolaaday, waxaana Xaajiga lagu
                daray markab xarbi ah iyo ninkii watay oo magaciisa la oran jirey Balati
                Berooni; dardaarankuna wuxuu ahaa in aan ninkaas Talyaaniga ahi markabka
                ka degin oo Xaaji Cabdalla Shixiri waraaqaha iyo farriimaha u kala qaado
                Sayid Maxamed iyo Balati.</p>
            <p>Xaaji Cabdalla Shixiri si fiicanna buu arrintii u fuliyey, dhinaca
                Sayidka iyo dhinaca Talyaanigaba; ugu dambaystiina waxa laysla gartay in
                Talyaanigu nin erga ah Daraawiish u soo diro, si arrinta halkaas loogaga
                wada hadlo, waxa Talyaanigu wadana loo ogaado, maxaa yeelay had iyo jeer
                Daraawiishta dareen weyn baa gaalada kaga jirey. Xaaji Cabdula Shixirina
                markabkii buu Cadan kula noqday si uu arrinta ula socdo.</p>
            <p>Bishii Jannaayo 1904kii, ayaa Xaaji Cabdilla Shixiri Xaruntii ku soo
                noqday. Markuu Sayidkii iyo Daraawiishtii u warramay oo u sheegay waxa
                Talyaanigu doonayo, Sayidkii wuxuu yiri, “Waxa habboon inaynu xeeshooda
                ogaanno intayna inoo iman.” Isla markaa Sayidkii wuxuu gartay in Xaaji
                Cabdalla Shixiri noqdo oo u tago qunsulka Talyaaniga Cadan u fadhiya oo
                ujeeddadooda iyo xeeladdey wadaan aad u soo tabbaaso, una soo ogaado
                heshiiska ay doonayaan wuxu ku saabsan yahay iyo waxey uga dan
                leeyihiin.</p>
            <p>Xaaji Cabdalla markuu Cadan tegay waxay is arkeen qunsulkii
                Talyaaniga, wuxuuna u caddeeyey inay doonayaan in la suura geliyo
                heshiis nabadeed oo ay ka qayb galaan Ingiriis, Talyaani, Xabashi iyo
                labada boqor, Cismaan Maxamuud Yuusuf iyo Yuusuf Cali Keenadiid.</p>
            <p>Si kastaba arrintu haw socotee Taliye Bestaloose ayaa Talyaanigu u
                gartay inuu naftiisa biime geliyo oo isku dayo bal inuu Wadaadka wax
                hadal ah la yeelan karo, run ahaantana colaadda Ingiriiska iyo
                Daraawiishta ka dhex taagnayd meeshay gaartay ma gaarin xagga
                Talyaaniga, gaala nebcaan mooyee Daraawiishta iyo Talyaaniga dagaal
                marna ma dhex marin.</p>
            <p>Bishii Agoosto 1904 ayaa Bestaloose ka soo ambabaxay dhulka
                Talyaaniga oo u soo kacay Cadan, dabadeedna wuxuu tegey Boosaaso si uu u
                sahmiyo waddaduu Wadaadka u mari lahaa.</p>
            <p>1904, bishii Sebtember 12dii ayaa Bestaloose waraaq ka diray Boosaaso
                isagoo Sayidka weydiisanaya inuu Ilig kula kulmo 25 maalmood ka dib.
                Warqaddii waa tan:</p>
            <p><em>In nome del Dio misericordioso-lode a lui solo! Al molto distinto
                    ed elevato Sceik Mohammed ben Abdalla, che Iddio lo conservi in salute e
                    prosperita’; chiediamo di Voi e delle vostre cose e preghiamo Iddio
                    perche’ siate in prosperita’ e pace. — Noi stiamo bene e siamo in pace e
                    ne ringraziamo sempre Iddio.</em></p>
            <p><em>Sono venuto in queste regioni mandato dal Governo della potente
                    Italia per studiare la pace, la tranquillita’ e la sicurezza dei paesi
                    Somali.</em><br />
                <em>Che Iddio assecondi il nostro scopo e ci aiuti a rellizzarlo, con le
                    rette intenzioni e con la purezza del cuure, che Iddio dia
                    taranquillita’ e pace a tutte queste regioni.</em>
            </p>
            <p><em>E poiche’ dalle lettere che avete indirizzato al Governo d’ltalia
                    o sono piu’ di quattro mesi, risulta pure la vostra intenzione e la
                    vostra inclinazione per la pace con tutti, che Iddio ascolti i vostri ed
                    i nostri voti. La buona intenzione si dimostra con la buona azione, e se
                    tale e’ il vostro intento, e che siete realmente disposto a lasciare la
                    guerra per il Libro Santo, fatemelo immediatamenta conoscere e mandatemi
                    un vostro messo fidato, perfetto di spirito e di consiglio, latore dei
                    vostri desiderii, affinche’ tra me e lui vi sia scambio di’dee e di
                    consigli, che sottoporro’ al Governo d’ltalia per averne a suo tempo la
                    risposta.</em></p>
            <p><em>Iddio e’ testimonio della retta mia intenzione e la fede in Dio
                    e’ tra me e voi (posto davanti a Dio) e tra noi e il vostro
                    messo.</em></p>
            <p><em>E’ qui in mia compagnia il vostro devoto Abdallah Sceri: egli
                    coadiuva tra noi. Ecco quanto vi faccio conoscere e in grazia di Dio
                    rispondetemi subito, mandando un vostro fidato ad Illig, egli dovra’
                    essere cola’ dopo venticinque giorni da questa data. Io mi trovero’ in
                    Illig e lo aspettero’ a bordo della nave. La fede e il patto di Dio sono
                    tra me e voi: che l’Onnipotente vi conservi.</em><br />
                <em>Scritto da Bender Gassem il giorno di Lunedi’, socondo el mese di
                    Ragiab 1322 corrispondente al 12 del mese di Settembre 1904. Da fido del
                    Governo Italiano.</em>
            </p>
            <p><em>PESTALOZZE</em></p>
            <p>Waraaqdaas af Soomaali waxa loogu tarjami karaa sida tan:</p>
            <p>Bismllaahi Raxmaani Raxiim, Mahad Eebbe keliyaa is kale, wexey ku
                socotaa Sarreeye, Mudane Sheekh Maxamad Bin Cabdalle, Ilaahay
                caafimaadkiisa iyo horukaciisa ha dhawree. Waxaan Ilaahay idiinka
                baryaayaa, inaad horukac iyo nabad ku waartaan. Annagu waan ladan nahay
                nabad gelyona waan qabnaa, Ilaahay baannuna had iyo goor uga mahad
                naqaynaa. Waxaan arladan u imi, ayadoo ay i soo dirtay dawladda xoogga
                weyn ee Talyaaniga inaan eego nabadda, xasilloonaanta iyo ammaanka dalka
                Soomaaliyeed. Ilaahay danteenna hayna waafajiyo, ayadoo ujeeddadeennu
                xaq tahay, kana timid qalbi wanaagsan, dalkan oo dhanna hawgu deeqo
                nabad iyo xasilloonaan.</p>
            <p>Intaas ka dib warqaddii aad u dirtay dawladda Talyaaniga, muddo 4
                bilood ah ka hor, waxaa ka muuqatay ujeeddadaadii iyo taayadaba. Qasdiga
                wanaagsan waxaa lagu muujiyaa ficil wanaagsan. Haddii markaas qasdigiinu
                sidaas yahay oo aad tihiin runtii kuwo u diyaar ah inaad dagaalka
                joojisaan, idinku kitaabka muqaddaska ah, degdeg ii soo ogeysiiya, iina
                soo dira qof aad aammintaan oo niyad suuban oo wax garad ah oo wixii
                muraadkaaga ah, aniga iyo isagu talo aanu is dhaafsanno iyo ra’yiba.
                Anna hoos dhigo dawladda Talyaaniga oo aynu iyadana ka heli doono
                jawaabta. Ilaahay baa ka marag ah niyaddeenna xaqa ah, Ilaahay
                ballankiisuna hay noo dhexeeyo, annaga iyo ergadiinna.</p>
            <p>Halkan waxaa ila jooga suubane Cabdullaahi Shixirigiinii, waanu ina
                la shaqayn doonaa. Intaasaan ku soo ogeysiiyey, Ilaahay baana naxariis
                lehe dhakhso iigu soo jawaab, idinkoo u soo diraaya kaad aamintaan Ilig,
                waana inuu halkaas joogaa 25 maalmood gudahood oo ka bilaabata
                taariikhdan. Anigana waxaa layga heli doonaa Ilig, waxaanan ku sugi
                doonaa Markabka oogadiisa Axdiga iyo ballanka Ilaahay baa inoo dhexeeya.
                Qaadirku haydin dhawro.</p>
            <p>Waxaa laga soo qoray Bender Qaasim, maalintii Isniinta 2dii bisha
                Rajab 1322. Ka timid lagu kalsoonihii dawladda Talyaaniga.</p>
            <p>BESTALOOSE</p>
            <h3 id="kulankii-ilig-daldala">Kulankii Ilig-Daldala</h3>
            <p>Laba toddobaad ka dib ayaa jawaabtii Sayidku Bestaloose soo gaadhay,
                wuxuuna ku yiri, “Waraaqdaadii waan helay aad noogu sheegeysey inay
                dawladdaada Talyaanigu wakiil kaaga soo dhigtay inaad hadallo nala
                yeelato. Sidaas daraaddeed, codsashadaadii aad tiri Ilig aan ku kulanno,
                waa oggolaannay, kulankeennuna wuxuu ahaan doonaa, haddii Eebbe idmo,
                6da bisha Shacbaan hana ku soo raaco Cabdulla Shixiri iyo ninkii kale oo
                aad dooneyso Ingiriis maahee.”</p>
            <p>Bishii Oktoobar 15dii, 1904 ayaa xeebta Ilig-daldala waxa soo dhigtay
                markab Talyaani ah oo sida Bestaloose, habeenkaasna waxay baryeen
                markabka dushiisa. Maalinta hore ayaa Sayidku meel walba fardo u diray
                oo wuxuu amar ku bixiyey in berri xoog loo soo shiro. Subaxdii baa waxaa
                la keenay laba kun iyo dheeraad fardo ah oo faras walba uu ku joogo
                Darwiish hubaysan oo indha libaax leh. Fardahana intii isku midab ahba
                waa la is xigsiiyey. Haybadda iyo buruudka iyo quruxda ka muuqatana lala
                yaabo. Taas Sayidku wuxuu uga jeedey inuu beeniyo war aan raad lahayn oo
                Ingiriisku faafiyey oo Ergada Talyaaniga tuso xooggooda iyo
                niyaddooda.</p>
            <p>Maxaa yeelay Ingiriisku wuxuu ahaa dawlad gabawday oo gumeysiga
                tabihiisa aad u taqaan, wuxuuna haanka ku hayey, goor ay noqotaba, in
                xoogga Daraawiishtu hoos u dhici doono, dad badan oo xarunta ka tegeyna
                waxay ugu warrameen Wadaadka agtiisa waa laga kala tegey oo ciidan badan
                ma haysto. Dabadeedna Ingiriisku wuxuu faafiyey Wadaadkii iyo wuxuu
                watay waannu kala erinay, Talyaaniga qudhiisu wuxuu maskaxda ku hayey
                bal inuu ogaado oo hubsado, xarunta Daraawiishta xoogga joogaa intuu
                le’eg yahay iyo waxa Ingiriisku sheegayo waxa ka jira.</p>
            <p>Bishii Oktoobar 16dii, 1904, ayaa Bestaloose markabkii ka soo degey
                markuu Sayidku ugu ballan qaaday ammaan isagoo ay la socdaan Lataliye
                Talyaani ah oo magaciisu ahaa Sinyoor Saylos Sersale iyo Xaaji Cabdalla
                Shixiri iyo laba afceliye oo la kala oran jirey Xirsi Afdiir iyo Xuseen.
                Waxase la yaab ku noqotay markuu arkay waxa aanu filayn, oo waa
                maxay?</p>
            <p>Wuxuu arkay boqollaal Daraawiish ah oo banaatiikh wata oo buuraha
                saaran iyo dhawr boqol oo fardo ku jooga oo gegi bannaan oo qalcadda
                hareeraheeda raaba raabo u taagan iyo qiyaasta lixdan nin oo dhar
                wanaagsan qaba oo si haybad leh u taagan meel bannaan oo daarta horteeda
                ah. Sayidkuna isagoo fuushanaa faras baroor ah wuxuu ku dhex jirey
                raggaas. Bestaloose iyo raggiisii laba wareer baa ku dhacay. Kan hore
                isagoo Sayidkii ka garan waayey lixdankaa nin oo Qusuusida Daraawiishta
                ahaa, in kastoo uu tilmaan fiican ka haystey, una maleeyey ninka faraska
                quruxda badan ku jooga. Tan labaad wuxuu la yaabay ciidankii ama xooggii
                meeshaa joogey lixaadkiisa oo hab colaadeed ka muuqdo.<br />
                War badan oo la tixo waxa inakaga filan, warbixintii Bestaloose oo uu
                qoray Gustaafo Kieesi, kuna saabsan tegiddii Bestaloose Ilig tegey
                wuxuuna yiri:</p>
            <p><em>La mattina del 16 Otobre 1904, il Comm. Pestalozze, accompagnato
                    del viaggiatore signor Sylos Sersale di Napoli, del confidente Abdulla
                    Sceri, dai due interpreti Hersi ed Hussen scace a terra. Mentre la
                    piccola comitiva saliva l’etta del ciglione, sbucavano da ogni parte
                    uomini armati di fucile, che dietro cumuli di pietre, scogli e cespugli,
                    stavano in vedetta ed a difesa del luogo. Sul ciglione di Illig si apra
                    una vasta spianata rocciosa, con leggero declivio verso l’interno sulla
                    quale e’ eretto un recinto murato, in mezzo a cui si innalza una piccola
                    casa all’araba, con uhica porta e feritoie nelle pareti. Nel recinto
                    erano schierati circa centocinquanta uomini armati di lancia e di
                    fucili: ed a cinquecento metri un centinaio di cavalieri stavano
                    schierati sulla spianata. Dal gruppo dei cavalieri se ne staccano due,
                    che avvicinandosi ai signori Pestalozza e Sylos, scendono, e con molto
                    garbo li fugano per acceriarsi che non portino armi.</em></p>
            <p><em>Cio fatto-narra il comm. (Pestalozze) ritornarono al loro gruppo
                    e, tutti insieme, quei cavalieri si avanzarono di fronte dirigendosi
                    verso la casette. In mezzo si distacca il Mullah, montato come gli altri
                    sopra un cavallino Somalo di color baio chiaro: le bardature sono
                    prettamente Somale con testiere e frontali tutti guerniti di fiocchi di
                    lana rosso-vivo, che spiccano sul vestimento bianco-nitido dei
                    cavalieri, tutti col turbante bianco all’uso dervisc; l’azione e la
                    spalliera della sella del solo Mullah esageratamente alti ad uso
                    marocchino; il Mullah, ispezionando la fronte, riprende il suo posio al
                    centro, sino a che dividendosi la linea di frone in tre gruppi, ogni
                    squadrone si avanza di fronte in posizione avvolgente attorno al
                    recinto, fermandosi ad un centinaio di metri dal madesimo; continuando
                    tutti assieme la nenia intonata al primo muoversi, che e’ la preghiere
                    della confraternita.</em></p>
            <p><em>Solo un piccolo gruppo di otto notabili o dignitari si e’
                    avanzato sino al recinto; col gruppo di destra e il Mullah. Finita la
                    preghiera e dopo qualche sosta, il Mullah si avanza verso la cosetta
                    seguito dei cavalieri del suo gruppo. Egli a cavallo entre nel recinto e
                    si ferma a dieci passi davanti a noi, mentre i cavalieri ci fanno
                    cerchio attorno; con cappello lo salutiamo ricoprendoci poi. Dopo un
                    silenzio generale il Mullah rivolgendosi a noi dice:</em></p>
            <p><em>— Siete i primi Europei che siano venuti in mezzo a noi Dervishi:
                    quale oggetto vi ha portati?</em><br />
                <em>— Come te l’ho gia scritto, rispondo io, siamo venuti a scopo di
                    pace.</em><br />
                <em>— Sei tu Pestalozza?</em><br />
                <em>— Si, lo sono, e giacche’ tu sei uomo di legge e osservante del
                    Libro Santo, credo che accetterai di sentirmi nell’interesse di tutti i
                    Somali.</em><br />
                <em>— Ma tu vieni da parte degli Inglesi?</em><br />
                <em>— No assolutamente; io vengo mandato dal Governo
                    Italiano.</em><br />
                <em>— Sei tu plenipotenziario autorizzato a definire?</em><br />
                <em>— Non sono persona di piena fiducia del Governo d’ltalia, ma non
                    posso ne’ decidere ne’ definire; porter o’ al Governo quello che avrai
                    tu pensato a deciso, e se quello sara’ anche approvato dal Governo, te
                    ne riportero’ la risposta e le conclusioni.</em><br />
                <em>— Perche vuoi la pace e per chi vuoi la pace?</em><br />
                <em>— Per tutti i Somali che da tanti anni soffrono, e specialmenle per
                    i Migiurtini che da noi dipendono — ma la pace non puo essere sincera e
                    duratura se non e’ conchiusa con tutti indistintamente-non puo’ chiudere
                    le finestre e lasciare la porta aperta.</em><br />
                <em>— Tu vuoi dunque che io faccia la pace anche con gli
                    Inglese?</em><br />
                <em>— Lo voglio il bene, e per questo sono semplicemente venuto a
                    consigliarmi teco nell’interesse di tutti i Somali, che tu ami
                    indistintamente come uomo savio ed inspirato. — Di tutte cio’ si potra’
                    meglio parlare quando sedremo assieme nella tua casa, perche’ la
                    questione o’ lunga.</em><br />
                <em>— Hai ragione, tu hai visto il ricevimento pomposo che vi ho fatto,
                    come a nessuno fu fatto, Voi side sicuri di piena immunita. non vi sara
                    fatto alcun torto, e presto riparleremo.</em>
            </p>
            <p><em>Nel dire cio’ il Mullah scendeva da cavallo e si avviava
                    all’unico stazione della sua casetia suddivisa in clue ambianti terrani;
                    ivi lo seguimmo e sulle stuose a terra ognuno presa posto, mentre tutti
                    i notabill ed i fidi armati di fucili formavano cerchio attorno allo
                    stazione.</em></p>
            <p>Hadalkaa waxa af Soomaali loogu tarjami karaa sida tan:</p>
            <p>Subaxdii 16aad ee bishii Oktoobar, 1904tii, ayaa Taliye Bestaloose oo
                uu la socdo dhoofaagii Sinyoor Saylos Sarsal oo ahaa reer Naboli iyo
                lagu-kalsoonihii Cabdulla Shixire, iyo labadii turjubaan (afhayeenno)
                Xirsi iyo Xuseen berriga u soo degey.</p>
            <p>Dhinac kastaba niman hub wata (banaatiikh) ayaa buuraha dushooda iyo
                geedaha korkooda ka muuqanyaayey oo meeshaas ilaalinaayey iyagoo halkaas
                daafacaayey. Taagga Iligeed waxa ka muuqday dhul ballaaran oo dhagax ah
                iyo higil xagga gudaha u sii fog, kaasoo uu korkiisa ka taagan yahay
                derbi dhagax ah oo uu dhexdiisa ku yaallo guri yar u dhisan nooca
                Carabta oo albaab keliya leh. Deyrka gudihiisa waxa ku wareegsanaa
                qiyaasta boqol iyo konton nin oo hubkoodu yahay warmo iyo banaatiikh;
                500 oo mitirna waxa safnaa fardooley gaar ah. Guutadaa fardooleyda ah
                waxa ka soo dhex baxay 2 nin oo markay u soo dhowaadeen Sinyoor
                Bestaloosa iyo Seylos ka soo degey fardihii, iyagoo hubinaaya inaannu
                hub wadanno iyo in kale taasna waxa shaaca uga qaaday Taliye Bestaloose,
                ka dibna waxay ku noqdeen guutadoodii. Dhammaantood fardooleydii waxay u
                kaceen xagga guriga. Dhexda waxa taagnaa Wadaadka keligiis, isagoo
                fuushan sida kuwa kale faras nooca Soomaalida ah oo midabkiisu yahay
                xamar ifaaya korkiisuna yahay oo lagu qurxiyey Kullado Soomaali suuf
                guduudan ah oo kaahaaya oo kala nooc ah. Lebbiska fardooleyda qabaan waa
                caddaan, dhammaan waxay wataan duubkii caddaa ee Daraawiishta, farsamada
                kooraha Wadaadku aad bay u korreysey oo caynkii reer Marookey u ekayd.
                Wadaadku markuu soo jeedkoodii isha mariyey, ayuu meeshii dhexda ahayd
                istaagay, markaasaa safkii hore u qaybsamay 5 kooxood koox walibana
                intay hore u soo dhaqaaqday bay meelahoodii istaageen, iyagoo deyrka
                wareeggiisa ku soo jeeda, markay istaageen deyrka boqol mitir bay
                qasiido qaadeen iyagoo isla jira baryo Ilaah iyo walaalnimo keliya
                ah.</p>
            <p>Koox yar oo 8 nin ah, madaxna ah oo sharaf leh ayaa u soo dhaqaaqay
                deyrkii, kooxdii xigtey iyo Wadaadka. Markay qasiidadii dhammaatay ka
                dib oo hal in ah la joogey, ayaa Wadaadkii u dhaqaaqay xagga guriga,
                isagoo taxaabaaya kooxdiisii fardooleyda ahayd. Isagoo faras ku jooga
                ayuu deyrkii galay, toban tallaabo markuu noo jirey buu istaagey
                hortayadii, iyadoo fardooleydii nagu wareegsan tahay; koofiyadihii
                baannu ku salaannay. Markaannu hal in ah kala aamusnayn ayaa Wadaadkii
                su’aalo noo soo jeediyey isagoo leh:</p>
            <p>— Waxaad tihiin dad reer Orobba ah nimankii u soo horreeyey oo dhex
                yimaadda annaga Daraawiishta ah. Maxaa idin keenay?<br />
                — Sidaan hore kuugu soo qoray baan kuugu jawaabayaa, waxaannu u nimid
                himilo nabadeed.<br />
                — Adigu ma waxaad tahay Bestaloosa?<br />
                — Haa, waan ahay, adigu waxaad tahay nin saaxiib sharci ah oo dhawraaya
                Kitaabka Daahirsan, waxay ila tahay inaad iga maqli doonto wixii
                Soomaali oo dhan dan u ah.<br />
                — Laakiin adigu ma waxaad ka socotaa xagga Ingiriiska?<br />
                — Maya, aslanba, anigu waxaan ka imid oo i soo dirtay dawladda
                Talyaaniga.<br />
                — Ma waxaad tahay nin awood loo siiyey inuu wax walba dhammeeyo.<br />
                — Maya, waxaan ahay ruux kalsooni weyn dawladda Talyaanigu ku qabto,
                hase yeeshee arrimaha kama talin karo mana dhammayn karo, wixii aad
                garato ama aad fakirto ayaan dawladda gaarsiinayaa, haddii dawladdu kugu
                raacdana waan kuu keenayaa jawaabta iyo go’aankaba.<br />
                — Maxaad u rabtaa nabadda, yaadse u rabtaa?<br />
                — Soomaalida oo idil sannado badan dhibaataa haysey, khaas ahaanna
                Majeerteenka oo annaga nagu tiirsan, hase yeeshee nabaddu ma ahaan karto
                tii lillaahi ah oo waarta haddaan dhammaan loo wada jirin, iyadaan lays
                kala soocin, daaqadahana lama xiro albaabkoo furan.<br />
                — Adigu ma waxaad rabtaa inaan Ingiriiskana nabad la dhigto?<br />
                — Waan rabaa wixii wanaagsan, saas keliyaanna u imid, inaan kaala taliyo
                wixii dan u ah Soomaali oo dhan oo aad adiguna jeceshahay, kala sooc
                la’aan adigoo ah nin wax garad ah oo himmad u leh. Dhammaan intaas oo
                dhan waxaan si fiican uga wada hadli doonnaa markaynnu fadhiisanno
                gurigaaga, maxaa yeelay arrintu way dheer tahay.<br />
                — Jid baad leedahay, waad aragtay saan kuu qaabiley ee sharafta leh, oo
                aanan ruuxna weli u yeelin, adigu waxaad tahay runtii xor, wax qallooc
                ah laguma geysanaayo, dhaqsana weynnu u wada hadli doonnaa.</p>
            <p>Markuu saas lahaa baa Wadaadku ka soo degey faraskii, waxaanu u kacay
                qolkiisii kelida ahaa ee gurigiisa oo u qaybsanaa laba dhismo oo dhul
                ah, halkaasaan u daba kacay, dermooyinkii dhulka fidsanaa baa midkayaba
                meel kaga fadhiistay, iyadoo dhammaan madaxdii iyo intii la aamminsanaa
                ee banaatiikhdaa wadatay ay teedsanaayeen ku wareegga qolka.</p>
            <p>Bestaloose oo arrintan goobjoog u ahaa waxa laga wariyey inuu yiri
                maalintay 17ka ahayd annagoo hadalkii noo socdo Sayidku Ingiriiska waa
                diidey, caradii ka haysey iyo cadaawadii uu u qabayna waa qarsan waayey,
                taasina waxa keenay markaan soo jeediyey Ingiriisku wuxuu yiri:
                Daraawiishta iibka hubka ha laga joojiyo.</p>
            <h3 id="gogoldhiggii-heshiiska">Gogoldhiggii Heshiiska</h3>
            <p>Wuxuu weydiistay in laysla sheegsheego qodobbada heshiiskaasu ka
                koobnaan doono. Dabadeed waxa laysla oggolaaday 7 (toddobo) qodob oo
                kala duwan in laga wada hadlo; kuwaasoo ahaa:</p>
            <ol type="1">
                <li>In heshiis nabadeed oo ay ka wada qayb galaan Talyaani, Ingiriis,
                    Raciyaddooda, Xabashi iyo Daraawiish waxa soo jeediyey Bestaloose.<br />
                    In kastoo qodobkaas markii hore Sayidku diidey oo aad isu hor taagey,
                    haddana gadaalkii waa oggolaaday in wixii khilaaf ah ama is afgaran waa
                    ah oo dhaca ergo lagu dhammeeyo.</li>
                <li>In la soo celiyo Yuusuf Cali Keenadiid oo Talyaanigu Casab ku xiray
                    1903 asagoo aan wax dembi ah lahayn. Sayid Maxamad baa soo jeediyey.
                    Bestaloose taas waa oggolaaday, wuxuuna ku taliyey in aan la qorin kol
                    hadday tahay arrin Talyaani iyo Daraawiish u gaar ah.</li>
                <li>In nalaga qaado hareeraynta iyo cadaadinta Ingiriisku xagga
                    ganacsiga nagaga hayo, Sayid Maxamed baa soo jeediyey. Taana Bestaloosa
                    waa oggolaaday wixii aan ka ahayn hub iyo addoonsi.</li>
                <li>In Talyaanigu ka haro doodda uu u doodayo boqor Cismaan iyo dadkuu u
                    taliyo, maxaa yeelay doonyakaad uma noqon karo, haddii kale in
                    Daraawiish loo magdhabo xoolo dab ay u dirsatay oo Boqor Cismaan dhacay
                    iyo geel 257 halaad ah oo Sayidku gabar Boqorku dhalay gabbaati uga
                    bixiyey dabadeedna lagaga ballan furay oo gabadhii iyo geeliiba laysku
                    darsaday, Sayid baa yiri. Taa Bestaloose waa diidey, maxaa yeelay waxa
                    jirey heshiis Febraayo 1890 dhex maray Talyaaniga iyo Boqor Cismaan oo
                    boqorku oggolaaday in Talyaanigu ilaaliyo; hase ahaatee in xoolahaas
                    wixii ganacsi gala uu Talyaanigu u ergeeyo wuu oggolaaday.</li>
                <li>In waanwaan nabadeed ay jirto muddo konton habeen ku siman.
                    Muddadaas gudaheedana in uu Bestaloosa xarunta ku soo noqdo isagoo
                    dawladihii lagu sheegay qodobka 1aad heshiis ka wada, taasna waa laysla
                    oggolaaday.</li>
                <li>Ugu dambaystii Bestaloose wuxuu ku ballan qaaday in aan wax dagaal
                    ah ama rabshad ahi ayan ka iman 3da dawladood oo uu doonyaqaadka u yahay
                    ama u hadlaayo muddadaas kor lagu sheegay.</li>
            </ol>
            <p>Bestaloose waa noqday si uu ugu war celiyo dawladdiisii dabadeedna
                Talyaanigu arrintaa u gaarsiiyo dawladihii uu qareenka u ahaa.
                Daraawiishi talay isugu noqotay. Dabadeedna waxa la soo qaaday afar
                arrimood:</p>
            <ol type="1">
                <li>Daraawiish haddeynu nahay, mabda’eennu wuxuu ku dhisan yahay diinta
                    Islaanka, gaalka inaynu heshiis la dhiganaa shareecada Islaanka ma ku
                    bannaan tahay, mise maya?</li>
                <li>Haddaynu heshiis gaalada la dhiganno in aynu ku ballan furnaa ma
                    inoo bannaan tahay, mase ma bannaana?</li>
                <li>Heshiiskaa gaalka maxaa faa’iido ah oo inooka kordhaaya, haddaynu
                    oggolaanno?</li>
                <li>Daraawiish badan baa Ingiriis laayey; duunyo badanna waa inaka
                    dhacay, ma u sheegannaa mase maya?</li>
            </ol>
            <p>Haddii qusuusidii oo Sayidku madax u yahay arrintaas ka taliyeen si
                fiicanna looga hadlay waxay gooyeen sidan soo socota:</p>
            <ol type="1">
                <li>Ineynu heshiis la dhiganaa sharci ahaan waa bannaan tahay, siduu
                    Nebi Maxamadba ula dhigtay heshiiskii Xudeybiya.</li>
                <li>Ineynu ku ballan furnaa waa bannaan tahay siduu Ilaahayba
                    Quraankiisa ku sheegay, Suuradda 8aad aayadda 52aad.</li>
                <li>Waxa uga korahaya, ama faa’iidada ugu jirtaa waa inay dagaalka waqti
                    u helaan; si ay dad, rasaas iyo hubba u helaan, farduhuna ay ugu
                    naaxaan. Taasina amminta markaa la joogey waxay ahayd lagama
                    maarmaan.</li>
                <li>Daraawiishtay gaaladu laysay iyo duunyadey qaaddeen waa in haatan
                    laga aamusaa waase inaan duudsi laga yeelin.</li>
            </ol>
            <p>Mar labaad ayaa Bestaloosa isla sannadka soo noqday hase ahaatee
                wuxuu arkay Sayid Maxamad oo aan kii ahayn oo durba ballankii ka baxay
                oo leh saddex hal iyadoo la ii yeelo mooyee wax heshiis ah ma
                oggoli:</p>
            <ol type="1">
                <li>Ingiriiska oo dalka Soomaaliya ka baxaa.</li>
                <li>Boqor Cismaan oo xooluhuu naga dhacay ama yaradka iiga qaatay ii
                    keena.</li>
                <li>Cali Yuusuf oo 210 buntukh oo Daraawiish laga furtay ii soo
                    celiya.</li>
            </ol>
            <p>Maxaa yeelay waxaa dhacday in Ingiriisku Daraawiishtii Nugaal
                fadhiday weeraray oo ragna ka laayey, xoolana ka dhacay waxa kaloo
                jirtey in bishii Sebtember 12dii 1904tii col dhanka bari ka soo duuley
                oo Boqorka ina adeerkiis Bile Samantar wato ay Daraawiish weerareen
                iyagoo taa ka aar gudanaya ayaa Daraawiishi dhawr meelood oo kala duwan
                colal kala gelisey dabadeedna arrintii waa qasantay markaa Talyaaniga
                waxay dani ku kalliftay inuu arrintii dib ugu noqdo. Waxaa la weriyey
                intii heshiiskaasu socdey waraaqihii lays dhaafsaday in ay afartan kor u
                dhaafeen.</p>
            <p>In Daraawiish loo aqoonsado dhul ay degto oo u gaar ah oo inta u
                dhaxaysa Garacad iyo Gabbac-Nugaal oo dhan tan iyo Buuhoodle Hawdoo dhan
                taniyo Dannood.</p>
            <p>3dii bishii Maarso 1905tii, ayaa Bestaloosa, Daraawiish rasmi ahaan
                ugu soo noqday isagoo doonaya in heshiiska la saxiixo; Ingiriisku wuxuu
                sheegay in Sayidku danta uu heshiiskaa ka lahaa ay ahayd si uu waqti u
                helo, wuxuuna yiri, “3dii bishii Maarso 1905tii ayaa Bestaloosa soo
                noqday isagoo la socda markab Talyaani ah, isagoo wada Suldaan Yuusuf
                Cali Kenadiid oo Talyaanigu ku xiray Eriteriya laguna eedeeyey dagaalkii
                Cagaarweyne Gumburo markii uu diidey inuu gacan siiyo ciidankii
                Ingiriiska ee Hobyo ka soo degey oo Daraawiish ku socdey, talo
                Ingiriiska iyo Talyaanigu u wada jireen. Taasoo ku saabsanayd, in kastoo
                aan taa la qorinna waxa qodobbadii heshiiska ka mid ahaa in Yuusuf Cali
                dalkiisii lagu soo celiyo.</p>
            <p>Bestaloosa markuu markabkii ka soo degey oo xeebta cagaha soo dhigay,
                waxay Daraawiishtu ku dhawaaqayeen geeraarkan gaaban:</p>
            <p>Talyan koofiyad weynow, dabadeed aad kalaantoo.<br />
                Kidibkii aad shubtee, Keenadiid ma waddaa!</p>
            <p>Bestaloosa markii hadalladaa loo sheegayna waa qoslay oo wuxuu yiri:
                “Haa, waan wadaa.”</p>
            <h3 id="heshiiskii-ilig-daldala">Heshiiskii Ilig-Daldala</h3>
            <p>28kii bishii Arrafo 1322 Hijriga ahaa (5tii Maarso 1905) ayaa heshiis
                nabadeed lagu kala saxeexday qalcaddii Ilig. Heshiiskaasu wuxuu ku magac
                dheer yahay Heshiiskii Ilig-daldala ama Heshiiskii Bestaloose, isagii oo
                Carabi laga soo tarjamey lagana soo guuriyey buugga la yiraahdo The Mad
                Mullah of Somaliland ee uu qoray Doglaas Jardiin [Landan Febraayo 1924,
                bogga 156-158] waa kan:</p>
            <p><em>After much parley between the British and Italian
                    representatives, the agreement known as the Pestalozza, or Illig
                    Agreement was drawn up and signed at Illig on the 5th March, 1905. It
                    may be translated from the Arabic as follows:</em></p>
            <p><em>“Praise be to the merciful God.</em><br />
                <em>“In accordance with the common desire of the contracting parties to
                    afford peace and tranquility to all Somalis, Cavaliers Pestalozza, the
                    special envoy acting under the authority of the Italian Government, and
                    Sayid Maxamad bin Abdalla, acting for himself and for the chiefs and
                    notables of the tribe following him, have agreed on the complete
                    acceptance of the following clauses and conditions:</em>
            </p>
            <p><em>1. There shall be peace and lasting accord between the
                    above-mentioned Sayid Mohamed, with all the Dervishes dependent on him,
                    and the government of Italy and all dependents among the Somali
                    Mijjertein and others.</em></p>
            <p><em>“In view of this and in relation thereto, there shall also be
                    peace and accord between Sayid Mohamad, with his above-mentioned
                    Dervishes, and the British Government, with all its dependents among the
                    Somalis and others. So likewise shall there be peace between the Sayid,
                    with his above-mentioned Dervishes and the Government of Abyssinia with
                    all its dependents. The Italian Government guarantee and pledge
                    themselves on behalf of their dependents, as also on behalf of the
                    British Government.</em></p>
            <p><em>“Every disagreement and difference between the Sayid and his
                    people and the dependents of the Italian Government, or those for whom
                    the Government have pledged themselves, as for example, the English and
                    their dependents, shall be settled in a peaceful and friendly manner by
                    means of an ergo or envoys from the two parties under the presidency of
                    an Italian delegate, and also in the presence of an English envoy
                    whenever British interests are concerned.</em></p>
            <p><em>2. Sayid Mohamad bin Abdulla is authorised by the Italian
                    Goverment to establish for himself and his people a fixed residence at
                    the point most convenient for communication with the sea, between Ras
                    Garad and Ras Gabbe. This also with the approval of Yusuf Ali and of
                    Sultan Osman Mohamud. That risidence, and all its inhabitants; shall be
                    under the protection of the Italian Government and under their flag. If
                    and when the Italian Government so desire, they shall be at liberty to
                    install in that residence a representative of Italian nationality or
                    other person as governor, with soldiers and custom-house (or
                    tithes).</em></p>
            <p><em>“Sayid Mohamad shall in every way afford help and support to the
                    Government in all matters, and, until the Government appoints a special
                    representative of their own, the said Sayid Mohamad shall be their
                    procurator. The Government of the tribes subject to him in the interior
                    shall remain in the hand of Sayid Mohamad, and shall be exercised with
                    justice and equality.</em></p>
            <p><em>“Moreover, he shall provide for security of the roads and the
                    safety of the Caravans.</em></p>
            <p><em>3. In the above-mentioned residence commerce shall be free for
                    all, subject to the regulations and ordinances of the Government,
                    however, from henceforth the importation and disembarkation of firearms,
                    cartridges, lead, and powder necessary for the same is prohibited. Sayid
                    Mohamad himself and his people pledge themselves by a formal and
                    complete pledge, as also by oath before God, to prevent the traffic,
                    importation, and disembarkation of slaves and firearms, whencesoever
                    they may come, whether by sea or land. Whoever shall infringe this
                    ordinance shall be liable to such punishment as shall be considered
                    fitting by the Government.</em></p>
            <p><em>“The territory assigned to Sayid Mohamad and his followers is
                    that of the Nogal and the Houd, comprised within the limits of the
                    Italian sphere of influence. But in view of the special agreement
                    between the Governments of Italy and England after the despatch and
                    return of the ergo sent to establish peace with the English, according
                    to the Somali customs, and to settle certain formalities necessary for
                    the general tranquillity; the English shall authorise Sayid Mohamad and
                    his followers to enter their territories (those of the English) in the
                    country of Nogal; to feed their cattle there, according to their former
                    custom.</em></p>
            <p><em>“But the said cattle shall not be permitted to pass beyond the
                    pasturage of the wells enumerated here after, they are the wells of
                    Halin; and from these to those of Hudin; and from Hudin to Tifafleh; and
                    from Tifafleh to Danoi. In the same manner also, in the case of the
                    Mijjertein, there shall be accord and peace between them all, and Sayid
                    Mohamad and all his Dervishes.</em></p>
            <p><em>“The question of the pasturage, which is at issue between these
                    latter and the Esa Mohamoud, as also between them and the Omar Mohamoud,
                    shall be settled with the approval and consent of the parties, according
                    to former custom. The lands of Mudug and Galkayu shall continue to
                    belong to Yusuf Ali and his sons.</em></p>
            <p><em>All questions between the Dervishes and their neighbours shall be
                    referred to the examination and the decision of the Italian Government.
                    In confirmation of all that is above stated, and as a pledge of the
                    contracting parties, this document has been signed in duplicate by Sayid
                    Mohamad bin Abdulla for himself and the Dervishes, his followers, and by
                    Cavaliere Pestalozza, the authorised delegate of the Italian Government
                    at Illig, Sunday, the 28th of the month of Zelheggia in the year 1322 of
                    the Hegira, corresponding to the 8th March in the year 1905.</em></p>
            <p><em>I have read the above document, and have understood its entire
                    contents, have accepted it all in perfect sincerity, and have signed it
                    – in short, Cavaliere Pestalozza, representative, knows my state – in
                    good faith,</em></p>
            <p><em>Sayid Mohamad Bin Abdulla</em><br />
                <em>Illig, March 5, 1905</em><br />
                <em>C. Pestalozze</em>
            </p>
            <p><em>Seen for translation, in conformity with the original in
                    Arabic.</em></p>
            <p>Hadalkaa af Soomaali waxa loogu tarjami karaa sida tan:</p>
            <p>Markay wakiilladii Ingiriiska iyo Talyaanigu wada doodayeen muddo
                dheer kaddib, ayaa la gaaray heshiiska loo yaqaan heshiiskii Bestaloose
                ama Ilig oo lagu saxeexey Ilig, 5tii Maarso 1905tii. Ulajeeddadii
                heshiiskaas oo Carabi laga tarjamay waa sida soo socota:</p>
            <p>Ammaan Eebbaha Raxmaanaa iska leh. Iyadoo la eegaayo inay labada
                dhinacba nabad iyo xasiloonaan Soomaaliyoo dhan u doonayeen; mudane
                Bestaloosa oo ka wakiil ah dawladda Talyaaniga iyo Sayid Maxamed
                Cabdulle Xasan oo magaciisa ku hadlaya, kana wakiil ah qabaa’ilka la
                socda, waxay oggolaadeen heshiiskaan ay qadobbadiisu hoos ku qoran
                yihiin:</p>
            <p>Waa in nabad waartaa ka dhexdhacdaa Sayid Maxamed iyo Daraawiishtuu u
                taliyo iyo Dawladda Talyaaniga iyo dadkay u taliso oo ay ka mid yihiin
                Soomaalida Majeerteen iyo kuwo kale. Sidaasoo kale, waa in nabad waartaa
                ka dhex dhacdo Sayid Maxamed iyo Daraawiish iyo dawladda Ingiriiska iyo
                Soomaalida ay u taliso oo dhan. Sidaasoo kale waa in nabad waartaa ka
                dhex dhacdo Sayid Maxamed iyo Daraawiish iyo dawladda Xabashida iyo
                dadka ay u taliso. Dawladda Talyaanigu heshiiska waxay ku ballan
                qaadaysaa, iyadoo ka wakiil ah dadkay u taliso iyo dawladda Ingiriiskaba
                is-afgaranwaa kasta oo ka yimaadda Sayid Maxamed iyo dadkiisa iyo
                dawladda Talyaaniga iyo dadkay u taliso ama dawladda Ingiriiska iyo
                dadkay u taliso lagu dhammeeyaan si nabadeed iyadii laysu diro ergo ka
                socota labada dhinac oo Talyaanigu ka madax yahay oo nin Ingiriis ah ka
                qayb galo markii danaha Ingiriiska laga hadlayo.</p>
            <p>Dawladda Talyaanigu waxay u oggolaatay Sayid Maxamed bin Cabdulle iyo
                dadka uu u taliyo inay degaan Haadka Talyaanigu u taliyo meelaha baddu
                uga furan tahay oo u dhexeeya Garacad iyo Raas Gabbac, sidaana waxaa
                oggol Yuusuf Cali iyo Suldaan Cismaan Maxamuud. Saldhiggaas iyo dadka
                deggan oo dhan waxay magan u yihiin dawladda Talyaaniga iyo Calankeeda.
                Markay dawladda Talyaanigu doonto waxay keensan doontaa saldhiggaas nin
                wakiil uga noqda oo Talyaani ah ama qolo kale ah oo Badhasaab uga noqda
                oo Askar wata cashuurahana qaada.</p>
            <p>Sayid Maxamed waa inuu mar kasta dawladda arrin kasta ku gargaaraa
                ilaa ay dawladdu wakiil keensato isagaa ka qareen ah oo maamulaya. Waana
                inuu caddaalad iyo sinnaan ku maamulaa, teeda kale waa inuu magan
                geliyaa waddooyinka iyo safarrada.</p>
            <p>Saldhiggaasi waa inuu qolo kasta xor u yahay iyadoo xeerka dawladda
                la ilaalinayo. Hase ahaatee waxaa mamnuuc ah soo gelinta hubka,
                baaruudda saanadda iyo naxaasta. Sayid Maxamed iyo dadkiisu waxay ballan
                qaadeen, Ilaahay hortiisana ugu dhaarteen, inay joojiyaan soo gelinta
                biddoodka iyo dabka meel kasta haka yimaadee, ama badda ama berriga,
                ninkii xeerkaas jebiya dawladdu waa ciqaabaysaa.</p>
            <p>Dhulka Sayid Maxamed iyo dadkiisa la siiyey waa Nugaal iyo Hawd oo ku
                guda jira Haadka Talyaaniga, hase ahaatee ayadoo la eegayo heshiiskii
                Talyaaniga iyo Ingiriisku yeeshee markay ergadii soo noqotay ka dib,
                heshiis nabadeedna Ingiriis lala yeeshay sida caadada Soomaalidu tahay,
                arrimo badan oo nabadeedna la dhammeeyey, dawladda Ingiriisku waxay
                Sayid Maxamed iyo dadkiisa u oggolaatay inay dhinaca Nugaaleed oo
                Ingiriisku u taliyo galaan oo lo’dooda daaqsadaan siday caadadu ahayd,
                hase ahaatee waa inaan lo’doodu dhaafin daaqa iyo ceelasha hoos lagu
                magacaabayna ka mid yihiin: Ceelasha Xalin ilaa Xuddun, tan iyo Tifafle
                ilaa Dannood. Sidaasoo kale waa in Majeerteen giddigood nabadyeeshaan,
                Sayidka iyo Daraawiishna nabad la yeeshaan, arrinta daaqana Cumar
                Maxamuud waa inay ka heshiiyaan sidii caadadu ahayd; dalka Mudug iyo
                Gaalkacyo waa in wiilasha Cali Yuusuf yeeshaan. Arrinta Daraawiishta iyo
                deriskooda waa inay dawladda Talyaanigu ka talisaa iyadoo la eegayo
                arrintii kor lagu soo qoray oo dhan.</p>
            <p>Labada dhinac waa oggolaadeen heshiiskaan oo laba nuqul ah waxa
                saxiixay Sayid Maxamed Cabdulle oo Daraawiish iyo dadka raacsan ka
                wakiil ah iyo Mudane Bestaloosa oo Dawladda Talyaaniga ka wakiil ah,
                Ilig baana lagu saxiixay, Axad 28 bishii Dal-xaja 1322 Hijriga ahaa oo
                ku beegan 8dii Maarso 1905.</p>
            <p>Anigu waraaqdaas waan akhriyey, ulajeeddadeediina waan gartay, daacad
                baanna ku oggolaaday, waana saxiixay, Kabayeeri Bestaloosa oo wakiil ka
                ahaana daacadnimadayda waa og yahay.</p>
            <p>Sayid Maxamed Cabdulla Xasan<br />
                Ilig, 5tii Maajo 1906<br />
                C. Bestaloose</p>
            <p>Markii Talyaaniga iyo Daraawiishta heshiisku Ilig ku dhex maray,
                waraaqdiina la kala saxiixday waxaa lagama maarmaan noqotay in dhinaca
                Ingiriiskana saxiix laga helo, maxaa yeelay Bestaloosa dhinaca wada
                hadalka oo keliya ayuu wakiil uga ahaa ee xagga saxiixa wakiil ugama
                ahayn. Sidaas daraaddeed ayaa waxaa lagu heshiiyey in ergo Sayidka ka
                socota iyo Bestaloosa ay Berbera tagaan, si heshiiskaa Ingiriiska loola
                dhammeeyo. Waxan la kala caddayn karin in Bestaloose iyo ergada
                Daraawiishtu Ilig ka ambabaxeen iyagoo farda ku jooga, dabadeedna Nugaal
                Xuleen oo xagga miyiga Berbera ka galeen iyo in Bestaloosa markab Ilig
                ka raacay, ergaduna Nugaal fardo ku mareen oo Berbera laysugu tegey.</p>
            <p>Si kastaba arrintu ha ahaatee, 24kii Maarso 1905tii, 19 maalmood ka
                dib heshiiskii Ilig ayaa mar labaad Berbera lagu kulmay, si loo adkeeyo
                heshiiskii aan horay u soo sheegnay, dabadeedna heshiiskaa qodobbadiisii
                dambe ee Berbera lagu kala saxiixday waa kuwan:</p>
            <p><em>Sayid Mohammed Bin Abdillah is represented by</em></p>
            <ol type="1">
                <li><em>Abdallah Shihiri — Habar Toljaala — Adan Madhoba;</em></li>
                <li><em>Diriye Arrialeh — Habar Toljaala — Adan Madhoba;</em></li>
                <li><em>Adan Egal — Mejertein — Rer Egaleh;</em></li>
                <li><em>Moalim Mohammed Nor — Dolbahanta — Kayet.</em></li>
            </ol>
            <p><em>Followers of the Sayid Mohammed bin Abdillah, brought to Berbera
                    by Cavaliere Pestalozza, the Diplomatic Representative of the Italian
                    Government.</em></p>
            <p><em>His Britannic Majesty’s Commissioner for the Somaliland
                    Protectorate is represented by Mr. W. Malcolm Jones, the acting Deputy
                    Commissioner for the Said Protectorate.</em></p>
            <p><em>Whereas a state of war has existed for some time passed in
                    various parts of the Italian and British Protectorates between the Sayid
                    Mohammed bin Abdillah and his followers and the troops and followers of
                    the two Protectorates, and whereas an agreement for peace, on the 5th
                    day of March 7 1905 has been concluded at Illig between the said Sayid
                    Mohammed bin Abdillah on behalf of himself and his followers and the the
                    Representative of the Italian Government on behalf of his Government,
                    which Agreement is in accord with the views of His Britannic Majesty’s
                    Government, and whereas the said Sayid Mohammed bin Abdillah has now
                    sent a deputation, which is accompanied by the Cavaliere Pestalozza, as
                    aforesaid, to Berbera, with a view to confirming the understanding
                    already arrived at and to explain the same to His Britannic Majesty’s
                    Commissioner.</em></p>
            <p><em>Now therefore the said deputation, on behalf of the said Sayid
                    Mohammed bin Abdillah and his followers, and the said Mr. W. Malcolm
                    Jones, on behalf of H. B. M.’s Commissioner, have further agreed as
                    follows:</em></p>
            <ol type="1">
                <li><em>There shall be peace between the said Sayid Mohammed bin
                        Abdillah and his followers and H. B. M.’s Commissioner and the people of
                        the British Somaliland.</em></li>
                <li><em>Disputes that may from time to time occur within the British
                        boundary, between the followers of Sayid Mohammed bin Abdillah and the
                        people of the British Somaliland, shall be settled by arbitration,
                        according to the Somali custom.</em></li>
                <li><em>Seeing that peace and friendship have long existed between the
                        Italian Government and the Government of His Britannic Majesty, and
                        seeing that the Sayid Mohammed bin Abdillah and his followers now have a
                        fixed place of abode in Italian territory and enjoy the Protection of
                        the Italian flag, it follows naturally that there shall now be peace and
                        friendship between said Sayid Mohammed bin Abdillah and his followers
                        and His Britannic Majesty’s Commissioner and the British
                        Somaliland.</em></li>
                <li><em>Seeing, however, that a state of war has until now existed
                        between us, and that thereby the people of both sides have been much
                        disturbed, it will rest with H. B. M.’s Commissioner to say when and to
                        what extent trade and intercourse between the people shall be
                        resumed.</em></li>
                <li><em>It is understood that when the followers of the said Sayid
                        Mohammed bin Abdillah enter British Somaliland for the purpose of trade,
                        or for any other purpose whatever, they shall be in all respect subject
                        to the regulation for the time being in force in the
                        Protectorate.</em></li>
            </ol>
            <p><em>W. M. Jones</em><br />
                <em>Berbera, March 24th, 1905.</em>
            </p>
            <p>Sayid Maxamed Bin Cabdulle waxaa ka wakiil ah:</p>
            <ol type="1">
                <li>Cabdalla Shixiri — Habar Toljecla — Aadan Madoobe;</li>
                <li>Desa Carraale — Habar Toljecla — Aadan Madoobe;</li>
                <li>Aadan Cigaal — Majeerteen — Reer Cigaal;</li>
                <li>Macalin Maxamed Nuur — Dhulbahante — Khayaat — oo ahaa dad Sayid
                    Maxamed Cabdulle Xasan raacsanaa.</li>
            </ol>
            <p>Waxaa dadkaas Berbera keenay Kabalyeeri Bestaloose oo ahaa wakiilka
                dawladda Talyaaniga u qaabbilsan Arrimaha Siyaasadda. Dawladda
                Boqortooyada Ingiriiska waxa ka wakiil ahaa Barasaabkii dalka Ingiriiska
                u talin jirey oo la oran jirey W. Malkom Joonis, iyo barasaab ku
                xigeenkii dalka Soomaaliyeed, oo la soo sheegay iyadoo in mudda ah
                colaadi meela ka mid ah dalka Soomaaliyeed ee Talyaaniga iyo Ingiriisku
                u taliyaan iyo Sayid Maxamed bin Cabdille iyo askartii iyo dadkii
                raacsanaa dawladaha u talin jirey dalka Soomaaliyeed, iyo iyadoo la
                yeeshay heshiis nabadeed 5tii Maarso 1905, laguna dhammeeyey Ilig oo
                dhex maray Sayid Maxamed bin Cabdulle oo magaciisa iyo dadka raacsan
                magacood ku hadlaaya iyo wakiilkii dawladda Talyaaniga oo ku hadlaya
                magaca dawladdiisa. Heshiiskaas oo waafaqsan ra’yiga dawladda
                boqortooyada Ingiriiska iyo iyadoo Sayid Maxamed bin Cabdulle oo kor
                lagu soo sheegay uu ergo u soo diray Berbera. Iyagoo la socda Kabalyeeri
                Bestaloose oo kor lagu soo sheegay si loo adkeeyo heshiiskii kol hore la
                yeeshay iyo si loogu tifaftiro heshiiskaa barasaabka dawladda
                Boqortooyada Ingiriiska. Haddaba ergadaas kor lagu soo sheegay, iyagoo
                ka wakiil ah Sayid Maxamed bin Cabdille iyo dadka raacsan iyo Mudane W.
                Malkom Joonis oo kor lagu soo sheegay isagoo ka wakiil ah barasaabka
                dawladda Boqortooyada Ingiriiska, waxay kaloo ku heshiiyeen:</p>
            <ol type="1">
                <li>Inay nabad yeeshaan Sayid Maxamed iyo dadka raacsan iyo Barasaabka
                    Boqortooyada Ingiriiska iyo Soomaalida Ingiriisku xukumo.</li>
                <li>Is af garan waaga ka dhalan kara xuduudda Ingiriiska dhexdeeda, ama
                    dadka Sayid Maxamed Cabdille Xasan raacsan iyo dadka Ingiriisku u taliyo
                    dhexdooda, waa in lagu dhammeeyo maslaxo, sida caadada Soomaalidu
                    tahay.</li>
                <li>Iyadoo la eegayo in nabad iyo saaxiibnimo muddo dheer dhex tiil
                    dawladda Talyaaniga iyo dawladda boqortooyada Ingiriiska iyo iyadoo la
                    eegayo in Sayid Maxamed bin Cabdille iyo dadka raacsan haatan leeyihiin
                    dal ey joogta ahaan u deggan yihiin oo dhulka Talyaaniga ah si ammaan
                    ahna ugu hoos nool calanka Talyaaniga waa lama huraan inay haatan
                    yeeshaan nabada iyo saaxiibnimo Sayid Maxamed bin Cabdille iyo dadka
                    raacsan iyo barasaabka dawladda Boqortooyada Ingiriiska iyo Soomaalida
                    Ingiriisku xukumo.</li>
                <li>Iyadoo inkastaba la eegayo inay weli colaadii ina dhextaal iyo dadka
                    ku nool labada dhinacba dhibaato weyni soo gaartay, waxay la gudboon
                    tahay Barasaabka dawladda Boqortooyada Ingiriiska inuu caddeeyo goortii
                    iyo sidii ay u suurtoobi lahayd inay dadka labada dhinacba joogaa
                    yeeshaan xiriir ganacsi.</li>
                <li>Waxaa laysku afgartay in markii ay bucshiro gadanayaan, dadka
                    raacsan Sayid Maxamed bin Cabdille ay soo galaan dalka Soomaaliyeed ee
                    Ingiriisku xukumo bucshiro awgeed, ama sababa kale, waa iney u
                    hoggaansamaan xeerka markaas u dhigan dalka Soomaaliyeed ee Ingiriisku
                    xukumo.</li>
            </ol>
            <p>Berbera, 4tii Maarso 1905<br />
                W. M. Joonis</p>
            <h3 id="danihii-heshiiska">Danihii Heshiiska</h3>
            <p>Heshiiskaas qolo waliba dan iyo xeel iyada u gaar ah bay ka lahayd
                dantaasina qolada kale waa u caddayd in kastoo ujeeddada aan dhab loo
                hubin oo gaaladu ka rajo qabtey inaan Wadaadku dagaal dambe soo celineyn
                mar hadduu heshiis nabadeed saxiixay. Hase ahaatee malahaasi waa
                beenoobey.</p>
            <p>Ingiriisku dantuu ka lahaa waxa ugu weynaa inuu dhaqdhaqaaqa
                Daraawiishta hor joogsado si dabka halkaa ka baxayaa u damo ama dalka
                iyo dadka kale ugu fidin oo uu ku koobnaado meelaha Daraawiishtu joogto
                oo keliya. Tan labaad inuu wadda u helo si Daraawiish loo dhex galo oo
                loo kala firdhiyo ama qas iyo wareer looga dhex abuuro ama laysugu
                diro.<br />
                Tan saddexaad inuu Daraawiishta ka ilaaliyo wax hub ah ama dab ah oo
                debedda uga yimaada.</p>
            <p>Talyaanigu danaha uu ka lahaa waxa ugu weynaa inuu dhinaca
                Daraawiishta nabad ka helo oo aan wax dagaal ahi kaga iman intuu xeebaha
                Banaadir ku xididdaysanaayo oo xoog u degaayo. Tan labaad inay u suura
                gasho inuu hore u galo dhulka baadiyaha ah dabadeedna dadka deggan
                heshiis la dhigto si uu uga ilaaliyo inayan Daraawiish noqon. Tan
                saddexaad inuu waqti u helo si uu ciidan Soomaaliya dalka gudihiisa uga
                qorto, dibaddana uga keeno; dabadeedna Daraawiish ugu duulo. Tan afraad
                wuxuu ku tala jirey inuu Daraawiishta siiyo hub iyo maal dabadeedna isku
                dayo inuu wax heshiis ah ka helo ama ay oggolaadaan in Talyaanigu
                ilaaliyo. Wax kastaba danta Talyaanigu ha ahaatee wuxuu sheegtay inaanu
                heshiiskaa mahadin oo wuxuu yiri, “Annaga heshiiskaasi dan nooma ahayn
                oo waa ku male-khasaarray oo dhibaato aannaan fileyn buu keenay,
                barnaamijkaannu dooneyney oo hore ugu tala galnayna waa naga dheereeyey;
                maxaa yeelay awel waxaannu rabney inaannu qabanno labada Suldaan Boqor
                Cismaan iyo Cali Yuusuf, dabadeedna nin saddexaad oo iyagii ka xoog weyn
                ayaa meeshii soo galay.”</p>
            <p>Danta Xabashidu ka lahayd waxa ugu weynaa inay ka baxsato dhibaatada
                kaga imanaysa dagaalka Ingiriisku Daraawiishta kula jiro oo iyagana uu
                ku dirqiyey inay dagaalkaa ka qayb galaan, dabadeedna raggoodiina ku
                go’ay, maalkoodiina ku dhammaaday, naftoodiina ciriiri ku gashay. Tan
                labaad Xabashidu waxay ka hawo qabtay haddii waanwaan nabadeed la helo
                inay Daraawiishtu ka tanaasusho dalka Ogaadeeniya dabadeedna ay dagaal
                la’aan ku qabsadaan, dalkoodana ku darsadaan.</p>
            <p>Daraawiishtu danaha ay heshiiskaa ka lahayd waxa ka mid ahaa inay
                ciidan xoog leh urursadaan, Daraawiish xoog lehna ka abuuraan Doh iyo
                Ceelgaab iyo arladaa la xiriirta. Tan labaad inay hub lagu dagaal galo
                helaan, haddana xiriir kala yeelato dawladaha Muslinka ah si ay gargaar
                uga helaan iyo in farduhu u naaxaan; maxaa yeelay dad iyo duunyaba
                dagaalladii horay ku wiiqmeen; dadka dhulkaa degganna dagaalka iyo
                jahaadka ku boorriyaan si ay gacan iyo gaashaan uga helaan.</p>
            <p>Arrimahaas aanu soo sheegnay iyo kuwo kale oo u qarsoon ayaa ka mid
                ahaa qolo waliba dantii gaarka ahayd oo ay heshiiskaa ka lahayd. Qolo
                kastaana wax u meel maray iyo wax aan u meel marin labadaba waa
                lahayd.</p>
            <h3 id="nugaal-daraawiish-baa-leh">Nugaal Daraawiish Baa Leh</h3>
            <p>Heshiiskii Ilig-daldala markii la kala saxiixday ayaa Sayid Maxamed
                waraaq Ingiriiska u qoray isagoo ku leh, mar haddii heshiis nabadeed
                dhacay waa inaad dalkayaga nooga guurtaa. Maxaa yeelay arlada markaa
                Daraawiishi deggan tahay waxay ahayd dhulka Garacad iyo Gabbac u
                dhaxeeya, haddii xagga Badweynta Hindiya laga eego, Garoowe iyo Ayl
                dhulka u dhaxeeya, haddii miyiga laga eego, dhulkaasu waa dhagax iyo
                buuro iyo togag, xagga dagaalka ku fiican, hase ahaatee xilliyada
                qaarkood waa kulayl oo geela uma roona.</p>
            <p>Daraawiishi Nugaal kama maaranto oo waa dhulkay asalka u lahayd waa
                dalkii loo gartay inay iyagu ka taliyaan siduu qoraayo Heshiiisku
                Ilig-daldala qodobkiisa labaad, hase ahaatee ciidammada Ingiriiska ayaa
                dhawr meelood ka degganaa, kana guuri waayey.</p>
            <p>Reer beedihii Daraawiishta iyo xooluhu kor bay u soo guureen
                dagaalkiina sidii buu u taagan yahay, dhawr goorna qalalaaso iyo iska
                hor imaad baa dhacay waraaqana waa laysu diray, waxse kama meel marin,
                sidaa daraaddeed Sayidku waraaq buu Ingiriiska u diray, isagoo ku leh
                dhulkaannu deggan nahay waa buuro iyo dhagax oo waa soo guureynaa ee
                dhulkayaga nooga guur, waraaqdii oo af Carabi ku qoran oo aan asalkii ka
                sawiray waa tan:</p>
            <p>[]</p>
            <h3 id="dhismihii-daraawiishta">Dhismihii Daraawiishta</h3>
            <p>Ciidammada Daraawiishtu waxay ka koobnaayeen afar qaybood oo kala
                duwan, oo mid waliba haybad gaar ah iyo hawl loo yaqaan leedahay:</p>
            <ol type="1">
                <li>Qusuusi, oo badankoodu ahaa culimo iyo la taliyayaal, kuwaasoo ahaa
                    nimanka xarunta ka taliya.</li>
                <li>Gaarhaye, oo ahaa colka xarunta ilaaliya.</li>
                <li>Maaraweyn, oo ahaa ragga dagaalka iyo jahaadka u taagan,
                    Daraawiishna daafaca.</li>
                <li>Reerbeede oo ahaa kuwa xoolaha dhaqaaleeya.</li>
            </ol>
            <p>Xagga maamulka iyo talada wexey u kala soconayeen toddoba guuto oo
                mid waliba gaar u fadhido xoola gaar u ah iyo madax u talisana leedahay,
                waxaana magacyadooda la kala oran jirey:</p>
            <ol type="1">
                <li>Shiikhyaale</li>
                <li>Golaweyne</li>
                <li>Taargooye</li>
                <li>Indha badan</li>
                <li>Miinanle</li>
                <li>Dharbash</li>
                <li>Ragxun</li>
            </ol>
            <p>Habkaa waxa si fiican u tilmaamaaya gabay Sayidku mariyey oo uu
                guutooyinkaas ku ammaanay, wuxuu yiri:</p>
            <p>Shiikhyaale gaade iyo col weyn, haatan laga gaarye<br />
                Goor iyo ayaan nimanku, waa gaardiyahayaane</p>
            <p>Goleweyne maantii la galay, gaaladii jebiye<br />
                Girligaanka waatuu la dhacay, gureygi fiicnaaye</p>
            <p>Taargooye kama soo gabbado, guuyadiis dhacane<br />
                Gaaleyska waa gelin hayaan, nimay la gaaraane</p>
            <p>Indhabadan rag wada guurtiyoo, geesiyaa dhalaye<br />
                Ninna uma garaabine dan baa, looga gees maraye</p>
            <p>Gobta Miinanlaan laga eryoon, Geydho iyo Laane<br />
                Abidkoodba goob laysku galay, geeri ma la’aane</p>
            <p>Dharbash Eebbahay baa galladay, goob u dirirkiiye<br />
                Abidkoodba ceeb lala god galo, guri ma keenaane</p>
            <p>Ragxuntii gafuurrada xumayd, taa la garan waaye<br />
                Geelooda waatuu la tegey, gucun Majeerteene.</p>
            <p>Ingiriiska qudhiisu sidaasuu u tilmaamay, inkastoo warkiisu ku
                tiirsan yahay dad Daraawiish ka tegey oo sida runtaa aan hoos ahaan ugu
                war hayn, war Dawladda Boqortooyada Ingiriiska loo tebiyey waxa loo
                qoray sida tan:</p>
            <p><em>DERVISH ORGANIZATION AS REPORTED BY PERSONS COMING FROM HAROUN
                    DURING SEPTEMBER AND OCTOBER 1908</em></p>
            <p><em>Men – Rifles</em><br />
                <em>1. SHEIKH YALE, followers obedient to largest and most important
                    division, probably looked upon as the reserve composed of Ba-Ararsama,
                    Aligheri,</em><br />
                <em>Kayad, Mahomed Gerad and many Hassan Agaz, under command of Mullah’s
                    uncle Omar Hassan and brothers , 1000 – 800</em><br />
                <em>2. GALO-WEIN, referred to as the men who made the Gallas run away at
                    Ergo composed of Nur Ahmed, Rer Khiueh, Yehya and Wais Deria, Musa
                    Abdilla and Yusuf Abdilla headmen, 700 – 200</em><br />
                <em>3. MEN-ALLAH, Some Aligheri, chiefly Ogaden and Bagheri under the
                    Mullah and his uncle Abdurahman Hassan, 600 – 200</em><br />
                <em>4. DARBASH, (people who God helps in a fight) Adan Madhoba,
                    Ba-arasama, Ararsama, 400 – 200</em><br />
                <em>5. TAR-GOYE, (men who cut the Telegraph) Hassan Doreh, 3rd wife of
                    Mullah nominally controls them, Mijjertein men, 500 – 200</em><br />
                <em>6. INDO-BADAN, (many eyes) Tribes Rer Adan Naleya and half Kayad.
                    Berni Mahamed 5th wife nominally controls, 400 – 200</em><br />
                <em>7. RAH HUN, (bad men) so called because they had many camels taken
                    from them by Mijjertein (Ogaden and half Aligheri), 400 – 73</em><br />
                <em>8. Called BA OGDON after Adone wife, all lived in Bagheri country
                    since last year, Fareh Kharashi Kayad headman, 400 – Not
                    known</em><br />
                <em>9. WARSANGELl, men in Haroun nominally under Shanneh Ali, 6th wife
                    of Mullah, 200 – 30</em>
            </p>
            <p><em>4600 – 1703</em></p>
            <p><em>These divisions and numbers have been checked as far as possible
                    by statements of various refugees, but can only be considered as
                    approximate and by no means permanent. The Biamal and Hawiya known to be
                    in the Haroun apparently have been attached to any of them. The Adones
                    are said to be about 2 to 3 hundred with 200 rifles acting as personal
                    guard to the Mullah. They receive all cows looted. Most of information
                    given here received from Kadija Abdi Aligheri who had lived with the
                    Mullah’s uncle Omar Hassan in whose house the division of force was
                    arranged, and she says it was carried out, but this by no means
                    follows.</em></p>
            <p><em>Besides these divisions there are certain Posts of Dervishe not
                    included, such as 40 mounted men all with rifles at Bohol Waraba, 100
                    riflemen at Halin and about 400 rifles and some ammunition stored in
                    each of the nine houses built in the Haroun for Mullah and his
                    relatives, he is said to have about 10 rounds 303 ammuntion for each
                    Rifle of that calibre, quite 20% of the total number of rifles must be
                    Muzzle loaders.</em></p>
            <p><em>Rifles issued to Bur-aad and Godwein can be deducted from these
                    divisions.</em></p>
            <p><em>(Signed) C. E. Dansey, Political Officer</em></p>
            <p>Dhismihii Ciidammada Daraawiishta sidii ay sheegeen dad Xarunta ka
                yimid bishii Sibtembar iyo Oktoobar 1908</p>
            <p>Rag – Qorye<br />
                1. SHIIKHYAALE, qaybta ugu daacadsan, ugu weyn oo ugu muhimsan waxaana
                laga yaabaa in kayd ahaan loo haystay, waxay ka koobnayd Bah-Haransame,
                Caligeri, Qayaad, Maxamuud Garaad iyo Xasan Ugaas faro badan, waxaana u
                talin jirey Wadaadka adeerkiis Caamir Xasan iyo walaalihiis, 1000 –
                800<br />
                2. COLAWEYNE, oo lagu sheegay inay yihiin raggii gaalada Eeragoo ku
                bajiyey waxayna ka koobnaayeen Nuur Axmed, reer Khayreh, Yaxye iyo
                Wacays Diiriye. Waxaana madax ka ahaa Muuse Cabdulle iyo Yuusuf
                Cabdulle, 700 – 200<br />
                3. MIINANLE, Caligeri aan badnayn, waxaana u badnaa Ogaadeen iyo
                Bahgeri. Wadaadka iyo adeerkiis Cabdiraxmaan Xasan ayaa madax u ahaa,
                600 – 200<br />
                4. DHARBASH, Kuwa uu Ilaah goobaha dagaalka ku guuleeyo, waxay ahaayeen
                Aadan Madoobe Bah-Hararsame iyo Ararsame, 400 – 200<br />
                5. TAARGOOYE, kuwii taarka jaray, Xaadsan Dhoorre oo naagtii 5aad ee
                Wadaadka ayaa loogu magac daray, rag Majeerteen ah ayaa ku jirey, 500 –
                200<br />
                6. INDHABADAN, waxay ka koobnaayeen Aadan Naaleeye, barka kalana Qayaad
                bay ahaayeen, Barni Maxamuud oo ahayd naagtii 5aad ee Sayidka ayaa magac
                ahaan ugu talin jirtey, 400 – 200<br />
                7. RAG-XUN: Sidaa waxaa loogu magacaabay iyagoo Majeerteen kadhacay
                geelal badan oo ay hayeen. Barna Caligeri buu ahaa, inta kalena
                Ogaadeen, 400 – 73<br />
                8. BAH-UDGOON: Waxaa loogu magac daray naag addoon ah. Giddi waxay
                joogeen dhulka Bahgeri ilaa sannadkii tegey, waxaa madax u ahaa Faarax
                Qarshi Qayaad, 400 – Lama yaqaan.<br />
                9. RAGGA WARSANGELI: Waa dadkii Xarunta joogey, waxa loogu magac daray
                Shacni Cali oo ahayd naagtii 6aad ee Wadaadka, 200 – 58<br />
                Wadar: 4600 rag – 1705 qoryo</p>
            <p>Qaybahaas iyo tirsigaas waxaa laga ogaaday dad kala duwan oo soo
                fakaday, hase ahaatee waxaa loo qaadan karaa qiyaas keliya ee marna ma
                aha wax joogto ah oo wada sax ah. Biyamaalka iyo Hawiye oo la og yahay
                inay Xarunta joogaan qaybahaas midkoodna laguma darin. Addoonta waxaa
                lagu sheegay inay yihiin 2 ilaa 5 boqol oo 200 oo qori sidata, waana
                ilaalada gaarka ah ee Wadaadka. Waxaa la siiyaa wax alla wixii lo’ ah oo
                la soo dhaco. Wararkan intooda badan waxaa laga helay Khadiija Cabdi oo
                Caligeri ah, lana joogi jirtey Wadaadka adeerkiis Caamir Xasan, kaas oo
                gurigiisa qaybaha lagu dhisay, waxayna sheegeysaa in laga dhammeeyey,
                hase ahaatee marna lama oran karo waa wax wada sax ah.</p>
            <p>Qaybahaas mooyaane waxaa kaloo jira meelo ay Daraawiishtu fadhido oo
                aan kor lagu soo sheegin, sida 50 nin oo fardooley ah oo qorya leh
                Boholwaraabana fadhida, l00ka nin oo qoryaha leh, oo Xalin fadhida iyo
                400 oo qori iyo rasaastooda lagu kaydiyo sagaalka guri ee Wadaadka
                Xarunta looga dhisay. Wadaadka iyo qaraabadiisa waxaa la soo sheegay
                inay heystaan 10 qori iyo 303 rasaasood oo qori walbaba loogu tala galay
                boqolkiiba-20 qoryahaas ka mid ah waxaa la rumeysan yahay inay nooca
                Masol yihiin.</p>
            <p>Qoryaha la siiyey Burcadde iyo Garweyn qaybahaas ayaa laga garan
                karaa.</p>
            <p>(Saxiixan) C. E. Dansi<br />
                Sarkaalka Siyaasadda</p>
            <h3 id="dagaal-waa-lama-huraan">Dagaal Waa Lama Huraan</h3>
            <p>Heshiiskaa markii la kala dhigtay ayaa Daraawiishi degdeg ugu
                dhaqaaqday dantii ay ka lahayd; arrimaha gudaha siday u maamuli lahayd
                iyo siday cadawga ka soo horjeeda uga hor tegi lahayd. Daraawiishi isma
                dhigan oo had iyo jeer waxay ka cabsi qabeen ama ka digtoonaayeen in
                heshiiskaas lagu dago oo iyagoo war-ma-qabto ah la weeraro. Dabadeedna
                ilaaladoodii iyo feeyigiddoodiiba waa kordhiyeen, meel walbana waxay u
                direen wardoon.</p>
            <p>Isla markaa waxay ku dhaqaaqeen laba arrimood oo kala duwan: Tan hore
                oo ah in Daraawiish gaadh ah oo xarunta iyo xoolaha kor jooge ka ah loo
                diro Nugaal xaggeeda sare si ay u ilaaliyaan duullaan xagga Ingiriiska
                ka yimaada iyo wax fara-gelis ah oo uu ku sameynaayo dadka reer beedaha
                ah, taasna waa la meel mariyey oo ciidammaa la diray. Ismaaciil Mirena
                waa kii lahaa:</p>
            <p>Waxaan oodagooyiyo daryare urur taxaabaaba<br />
                Allaylkiyo aroortii waxaan daray urquuntaaba<br />
                Ingiriiska Eebbahay ka go’ay waxaan ilaashaaba<br />
                Oofaha mar uun baanu goyn aniyo Aarey e.</p>
            <p>Tan labaad: dhulka Doh iyo Ceelgaab la yiraahdo iyo arlada webi
                Shabeelle ku sariiran Daraawiish in laga abuuro xarun laga maamulana loo
                sameeyo si Daraawiishta Nugaaleed iyo taasi isu garabsadaan, dabadeedna
                waxaa la diray Darwiish la oran jirey Faarax Qashe iyo dhawr nin oo la
                socda. Isla markaa halkaa waxay ka abuureen Daraawiish markii dambe la
                baxday Reer Webi oo Khaliif Sheekh Cabdulle u talin jirey; kuwaasoo
                maamulkoodii iyo wax qabadkoodii loo bogey, waxa la weriyey in Sayidka
                halkaa afo magaceeda la oran jirey Udgoon Jaamac Barre u joogtey oo
                xaruntaa wax ku lahayd hase ahaatee waxa la yiri marna Sayidku uma
                iman.</p>
            <p>Hubaal waxa ah in heshiiskaa Daraawiishi ka faa’ideysatay xagga
                dhibaatada dadka ka soo hor jeedey ama dhaqanka xoolaha, ama xagga ragga
                iyo hubka lagu dagaallamo, ama xagga dicaayad faafinta, ama degmooyinka
                kale dhexdooda; intaasba tallaabooyin waxtar leh ayaa uga kordhay.</p>
            <p>Waxtarkay heshiiskaa ka heleen waxa ugu weynaa dadkii kala go’doomay
                oo isu socday, safrihii waddada ka ufooday oo xaruntii nabad ku tegey
                iyo degmooyinkii kala qaxay oo isu soo guurey. Daraawiish oo badda u
                dhooftay oo dab iyo wax alla waxay doonayeen ka soo iibsaday, in kastoo
                laba dconyood iyo wixii saarraa Ingiriiska ka dhacay. Waxay kaloo ku
                dedaaleen inay xiriir la yeeshaan dadka Soomaalida ah ee ay u
                malaynayaan inay gaalada neceb yihiin, ama dariiqada wax ugu filan
                yihiin, gaar ahaan culimada. Sidaa daraaddeed, waxa xaruntii ku soo
                biiray dad badan oo shisheeye ah oo Berri Carab ka yimid, gaar ahaan
                niman Carab ah oo Daraawiish daaraha u dhisi jirey. Intii itaalkood ah
                waxay isku dayeen ama holliyeen inay dhinac walba ujeeddadooda u
                fidiyaan dadkana olole jahaad ku abuuraan.</p>
            <ol type="a">
                <li>Berbera iyo inta raacsan ama la xiriirta,<br />
                </li>
                <li>Banaadir iyo inta raacsan oo Talyaanigu soo galay,<br />
                </li>
                <li>Bari iyo Boqor Cismaan dadkuu u talinaayey,<br />
                </li>
                <li>Ogaadeeniya iyo inta la halmaasha,<br />
                </li>
                <li>Ceerigaabo, Laasqoray iyo xeebaha loo yaqaan Maakhirkoos.</li>
            </ol>
            <p>Dhulkaa oo mid walba talis gaar ahi ka talinaayey. Run ahaanna markii
                hore guul bey ka gaareen. Cabdi Warsame oo loo yaqaan Cabdi-Dheere oo
                haatan Ceerigaabo ku nool wuxuu yiri, “Annagoo 40 dhallinyaro ah oo
                da’doodu u dhaxayso 20 ilaa 30 sano ayaannu Ceerigaabo ka tagnay oo
                Sayidkii Ilig ugu tagnay. Wuxuu na siiyey 400 oo geel ah, nin iyo faras
                iyo buntukh. Dabadeed cidahaygii oo dhammi Daraawiish bay soo raaceen.”
                Taasina waxay muujinaysaa sida dadku koox koox Daraawiish ugu soo
                biiraayey.</p>
            <h3 id="xaaji-cali-faahiye">Xaaji Cali Faahiye</h3>
            <p>Guyaashi Daraawiishtu gumeysiga la dagaallamayeen, nin kasta oo
                gaalada necbaaba ama waddani ahaa meel kasta ha joogee wuxuu u kacayey
                Xaruntii Daraawiishta si uu garab iyo gaashaan uga helo, ama iyaga ha la
                dagaal galo ama dab iyo duunyo ha ka soo qaato oo iskii ha u dagaal
                galee sidii dagaalkii Talyaani iyo Biyamaal ku dhex maray Gobolka Marka
                oo kale.</p>
            <p>Abbaaraha 1906dii ayaa xaruntii Daraawiishta oo Ayl deggan waxaa
                tegay nin la oran jirey Xaaji Cali Faahiye Geeddi, magaala ahaan
                haddaynu u tilmaannana ahaa reer Qandale. Xaruntana wuxuu keenay dhowr
                buntuukh.</p>
            <p>Sayidkii hadduu ninka ragannimadiisii iyo waxtarkiisii u bogay wuxuu
                ku yiri, “Nala joog oo xarunta ha ka tegin; afka waxaad ka tiraahdo iyo
                uurka waxaad ka rabtaba waa heleysaaye.” Hase yeeshee Xaaji Cali wuxuu
                yiri, “Sayidii soo geddoonkayaga danbe waxay arimi ahaataba haatan waa
                tegaayaa oo dab baan Darwiishta u doonayaa.” Xaaji Cali aabbihii wuxuu
                ahaa maal qabeen mood iyo noolba hodan ka ah, madaxda magaalada Qandala
                u talisana ka mid ah, boqorka iyo raggiisana xiriir adag la leh.</p>
            <p>Xaaji Cali markuu tegey Qandala wuxuu arkay calan Talyaani oo ka
                taagan daartii aabbihiis. Haddii uu dadka waraystayna waxa loo sheegay
                in boqorkii iyo Talyaanigu ku heshiiyeen in calanka Talyaaniga laga
                taago magaala kasta oo boqorka taliskiisa raacsan.</p>
            <p>Xaaji Cali, Darwiish buu ahaa oo wuxuu ku dhaqaaqay inuu taa wax ka
                qabto, dabadeedna calankii buu la soo degey oo gubey.</p>
            <p>1907 ayaa markab Talyaanigu leeyahay oo basaas ihi xeebaha Soomaalida
                soo galay, “dhugi geel dhaantay, dhex socotona dhul dhaantay,” dad baa
                wexey ku yiraahdeen, nin Xaaji Cali la yiraahdo oo ina Cabdulla Xasan ka
                yimi ayaa calankii Talyaaniga ee saarraa Qandala gubey. Dabadeedna
                Talyaanigii wuxuu u ergoodey boqorkii, isagoo ku doodaaya in boqorkii
                axdigii jebiyey ballankiina furay. Dabadeedna boqorkii wuxuu guddoonshey
                in Xaaji Cali la soo qabto, Talyaanigana gacanta loo geliyo si ay uga
                abaal mariyaan wuxuu falay. Xaaji Cali dareen baa galay dabadeedna wuxuu
                tegey Boosaaso.</p>
            <p>Axmed-Taajir oo boqorka walaalkiis ahaa buu wuxuu weydiistey inuu
                magan geliyo magannimo Allaa lehe. Rag tab iyo xeeladi kama dhammaatee,
                waraaq buu u qoray Sayid Maxamad oo wuxuu ku qariyey maro bafto ah oo
                saddex dhudood ah wuxuuna u sii dhiibay nin safar wata oo la odhan jirey
                Cabdi Cali Guuleed oo Sayidka saaxiib la ahaa: xaashidaa wuxuu Sayidka
                ugu tifaf tiray wixii dhacay iyo waxa la damacsan yahay. Ammintaasina
                waxay ku beegan tahay markii Bestaloosa Ilig tegi doono. Markab
                Talyaaniya ayaa muddo ka dib soo dhigtay marsada Boosaaso. Talo qarsoon
                qoolad iyo xeelad baa jirtaye, Xaaji Cali waa la qabtay, Talyaanigii
                baana la guddoonsiiyey, markabkii baana lagu qaaday; markabkaasoo
                qunsulkii Ilig u raaci doono.</p>
            <p>Xaaji Cali oo lixdanaadkii dhintay waxaa laga wariyey markii gaalkii
                iyo raggiisii markabka ka degayeen ayaan turjubaankii waxaan ku iri,
                “War Sayidka ii sheeg,” hase ahaatee Daraawiish buu farriintaydii u
                sheegay, dabadeedna Darwiish baa warkaygii Sayidka gaarsiiyey.
                Dabadeedna Talyaanigii markuu Sayidkii u tegey su’aalana lays dhaafsaday
                ayaa Sayidkii wuxuu yiri, isagoo iska dhigaaya, nin xagga Eebbe Weyne
                looga warramay, “Xaaji Cali Faahiye Geeddi mee?” Qunsulkii inuu qariyo
                ka xishoo oo wuxuu yiri, “Markabkuu ku jiraa.” Sayidkii wuxuu yiri, “Waa
                in la soo dejiyaa.”</p>
            <p>Talyaanigii taa waa ka dooday oo wuxuu yiri, “Ninkaasu calankii
                Dawladda Talyaaniga buu gubey oo laba dawladood baa isu dhiibtay,
                adiguna shaqo kuma lihid.” Sayidkii wuxuu yiri, “Daraawiish mooyee
                dawlad kale ma jirto. Haddaan degdeg loo keenin wada hadal ma yeelanayno
                isagaadna u curaaran tihiin.”</p>
            <p>Intaan laba tuke isdeyin ayaa caraad iyo cargaagtankii Daraawiish
                caadada u ahaa camal guhaadoodeen. Hase ahaatee degdeg baa Xaaji Cali
                Faahiye Geeddi markabkii looga soo rogey. Markuu Sayidkii gacanta midig
                qabtay, wuxuu yiri:</p>
            <p>Ninka gaalka la siiyey, Talyan loo garba duubay<br />
                Markab guudkii la saaray, gacal sow ma lahayn?<br />
                Waxa gaalada siiyey, garacdii bah dir weeye<br />
                Gadhkiisoo la jaraa, ma gooyaan dhammidood!<br />
                Warka gaaray Islaanoo, geyigoo dhan dhammeeyey.<br />
                Giddi reer tolkii ceebtu, guudka saw kama saarra?<br />
                Qaladii Alla gaabshoo, gaasiroo fara weydaa<br />
                Gambadhaa oggolaatee, reer Calow lagu guursaye<br />
                Ma gabdhaydin tihiiney?<br />
                Dhirtu waa laba geedoo waa galoollo isdhaafayoo,<br />
                Mid haddii la gunguumo, kan kalaa godol noolba,<br />
                Godin loo rabinaaye waxa loo gabbinaayo,<br />
                Allah sow ma gartaanay!<br />
                Hadday guuto baxayso, geesigii la ogaa<br />
                Ninkii uu gabri doono, hadba waa gujiyaa<br />
                Gundhiyaa hinqiyaayoo, geesi looma badheedhee<br />
                Waxa loo garbinaayo, Alle sow ma gartaanay!<br />
                Mowdku waa gar Ilaahoo, geeri Eebbe ma diidnee<br />
                Waxaannaan ka gam’aynin Cali Faahiye Geeddi,<br />
                Waa siday u galeeney!</p>
            <h3 id="isdhexgal-iyo-kala-dabbaal">Isdhexgal iyo Kala-Dabbaal</h3>
            <p>1906 ilaa 1907 si fiican baa Daraawiishta iyo degmooyinka waqooyi isu
                dhex galeen. Sayidku wuxuu guursaday Bullo Cali Shire oo Garaad Maxamuud
                Cali Shire walaashiis ahayd. Dab geel iyo fardo badanna waa siiyey,
                intaa waxa dheeraa xooluhuu gabadha yaradka uga baxshay. Nuurxaashi Cali
                Ibraahim oo madaxda degmadaas ka mid ahaa wuxuu guursaday Sayidka
                walaashiis Rooxa Shiikh Cabdille. Xididnimadaas iyo is-dhexgalkaasi
                wuxuu kordhiyey in dadkii arladaas waqooyi degganaa tan iyo Laasqoray
                Daraawiish noqdaan oo badidoodii xaruntii u guuraan.</p>
            <p>Heshiiskii Ilig-daldala ka dibna Daraawiishi Cadan, Mukulli iyo Berri
                Carab oo dhan bay u dhoofeen, si ay dab, rasaas iyo xoolo kale uga soo
                iibsadaan; hase ahaatee doonyahoodii Ingiriiska ayaa qaarna qafaashay,
                qaarna qulquladeeyey, raggii la socdeyna waa xirxiray, xoolihiina waa
                dhacay, waxyeello weyn iyo aflagaaddo xunna waa u geystey. Isla markaa
                wuxuu ogaaday ama arkay Daraawiish oo heshiiskii ka faa’iideysatay oo
                gabayo, hadallo, sheekooyin iyo dicaayad meel walba ku fidisey iyo
                dadkoodii oo meel walba tegey.</p>
            <p>Taasu aad bay siyaasaddii Ingiriiska u cabsi gelisey oo wuxuu ka
                baqay inay arlada qasaan. Hadiyo jeerna Ingiriisku wuxuu cabsi weyn ka
                qabay dadka Nugaal deggan oo iyagu markaas Daraawiish runa ahaa iyo
                degmooyinka ku dhereran cashaa Ceerigaabo tan iyo Laasqoray in ay isu
                leexdaan. Wuxuu rumaysnaa hadday taasi dhacdo oo ey dagaal ku qaadaan in
                ay maalin gelinkeed isaga iyo wuxuu wataba badda ku shubi karaan! Sidaa
                daraaddeed siyaasaddiisu waxay ahayd in uu kala ilaaliyo oo kala
                dabbaalo ama isku diro si aan heshiis u dhex marin.</p>
            <p>Bishii Noofembar 1908, xogwarran laga diray Berbera oo loo diray
                Wakiilka Dawladda Boqortooyada Ingiriiska Cadan u fadhiyey waxa si
                caddaan ah loogu sheegay in siyaasaddii Daraawiishtu ka xoog roonaatay
                siyaasaddii Ingiriiska degmooyin badan oo markii hore Ingiriiska xiriir
                la lahaa ayaa ka go’ay. Iyadoo Dawladda Boqortooyadu ku dadaaleysay inay
                Wadaadka heshiis ku soo dabaalaan taasi waxay ku noqotay dhabar jab iyo
                xagal ka daac, xogwarran oo sir lagu diray waa kan:</p>
            <p><em>COMMISSIONER’S OFFICE</em><br />
                <em>BERBERA</em><br />
                <em>Somaliland Protectorate</em><br />
                <em>26th Feb. 1908</em>
            </p>
            <p><em>Sir,</em></p>
            <p><em>I have the honour to transmit for your information the
                    accompanying copy of a letter which I have addressed to the Mullah
                    Seyyid Mohamed bin Abdillah.</em><br />
                <em>Owing to the existing entente between the Dervishes and the
                    Warsangeli, it was represented to me by Abdillah Shahri that the Mullah
                    might receive the impression that recent punitive action which it has
                    been necessary to take against the Warsangeli was directed against
                    himself. I accordingly considered it advisable to take advantage of the
                    approaching return of the Mullah’s messengers to send him the letter
                    referred to direct, in order to save dely. I understand, however, that
                    owing to the sudden recall of Abdullah Shahri to Aden, the messengers
                    have not been despatched, and that my letter is with Abdullah Shahri in
                    Aden. Under the circumstance I should be obliged if you would forward
                    the letter to the Mullah by the earliest opportunity that may offer
                    itself.</em>
            </p>
            <p><em>As has been noted in Intelligence Reports for the last few
                    months, the Mullah has been endeavouring to win over the Warsangeli to
                    his side, and has to a great extent succeeded in this object. Large
                    numbers of the Warsangeli have joined his haroun, and on the other hand
                    a considerable body of armed Dervishes have settled down in the
                    principal Warsangeli port of Las Khorai, where they are practically
                    controlling affairs under the leadership of Ibrahim Hassan, (Alias
                    Boghol), one of the Mullah’s lieutenants.</em></p>
            <p><em>There is little doubt that the present unfriendly attitude of the
                    Warsangeli is due to the instigation of this man, and to the presence of
                    armed Dervishes at Las Khorai. Whilst an exception can be taken to the
                    Dervishes trading probably through Las Khorai or any other port in the
                    British protectorate, you will no doubt agree with me that any armed
                    occupation of such port, or any form of interference in the internal
                    affairs of tribes having treaty relations with the British Government,
                    is opposed to the terms of the Illig agreement. It is not known to what
                    extent Ibrahim Hassan and his party of armed Dervishes may be acting by
                    the orders or with the knowledge of the Mullah, and to avoid possible
                    complications in the future, I trust you will consider the desirability
                    of representing the matter to the Mullah at an early
                    opportunity.</em></p>
            <p><em>I have the honour to be, sir,</em><br />
                <em>Your most obedient servant,</em><br />
                <em>(Signed) H. E. S. Cordeaux</em><br />
                <em>H. M. Commissioner</em><br />
                <em>His Italian Majesty’s Representative, ADEN</em>
            </p>
            <p>MAXMIYADDA DHULKA SOOMAALIYEED<br />
                XAFIISKA WAALIGA — BERBERA<br />
                15kii FEBRAAYO 1908kii</p>
            <p>Mudane,</p>
            <p>Waxa sharaf ii ah inaan kuu soo gudbiyo nuqul ka mid ah warqaddii aan
                u diray Wadaadka Sayid Maxamad Cabdulle. Iyadoo ay ugu wacan tahay
                waanwaanta hadda dhex taalla Daraawiishta iyo Warsangeli, waxaa Cabdalla
                Shixiri ii sheegay dhowaan tallaabooyinkii ciqaabta ahaa ee Warsangeliga
                loo geystey inuu u qaatay gef iyo daandaansi isaga loola dan leeyahay.
                Taas aawadeed waxaan dan moodey inaan ka faa’iideysto ergadii Wadaadka
                oo dhowaan soo laabanaysa si aan Wadaadka durbadiiba waraaq ugu diro,
                daahid la’aan. Ha yeeshee, iyadoo Cabdalla Shixiri si degdeg ah Cadan
                loogaga yeeray daraaddeed, ergadii ma ay imaan, taasina waxay i tustay
                inay warqaddaydii Cabdalla Shixiri Cadan kula maqan tahay. Anigoo
                arrimahaas eegaya waxa qasab igu ah inaan waraaqdaas kuu soo gudbiyo, si
                aad Wadaadka ugu dirtid marka ugu horreysa ee ay kuu suurageli
                karto.</p>
            <p>Sida laga ogaaday xogwarramadii basaasidda ee soo baxay bilihii na
                soo dhaafay, wuxuu Wadaadku u halgamayey inuu Warsangeliga dhinaciisa u
                leexsado, taasna guul buu ka gaaray. Dad badan oo Warsangeli ah ayaa
                xaruntii ku biiray, dhinaca kalana Daraawiish hubaysan ayaa shalmadda
                dhigay furdada weyn ee Laasqoray Warsangeligu ku leeyahay, halkaasoo si
                dhab ah ay uga taliyeen, iyagoo uu madax u yahay Ibraahim Xasan oo lagu
                naanayso Ibraahim-Buqul kana mid ahaa naa’ibada Wadaadka.</p>
            <p>Shaki weyni kuma jiro cadaawadda ay imminka Warsangeligu muujiyeen
                inuu ninkaasi ku abuuray iyo guud ahaan Daraawiishta hubaysan ee
                Laasqoray fadhidey. Inkastoo aan la diiddanayn inay Daraawiishtu si
                nabadgelyo leh uga ganacsato Laasqoray ama furdo kale oo ku yaal
                Maxmiyadda Ingiriiska, haddana shaki la’aan waxaad ila oggoshahay
                furdadaas oo xoog lagu qabsado ama hab kale oo lagu faragelinayo
                qabaa’ilka dawladda Ingiriiska heshiiska la lihi, inuu ka soo horjeedo
                qodobbadii heshiiskii Iligeed. Lama hubo inuu amar siiyo ama la ogyahay
                Wadaadka lbraahim Xasan iyo Daraawiishta hubaysan ee uu wataa, si
                mustaqbalka qalalaase looga fakadana waxaan ku kalsoonahay inaad ka
                fekeri doontid sida loogu baahan yahay inaad arrintaas iyada ah Wadaadka
                uga ergeyso marka kuugu horreysa oo suura-gal ah.</p>
            <p>Adeegahaagii daacadda ahaa<br />
                (Saxiixa) H. E. S. Korduu<br />
                Wakiilka Boqorka Talyaaniga — Cadan Waaliga Berbera</p>
            <h3 id="isku-dir-ee-u-tali">Isku Dir ee u Tali</h3>
            <p>Isku dirkii Ingiriiska iyo ka horteggeedii Daraawiishtu waxay
                dhaliyeen in rag la laayo oo xoolo la kala dhaco oo dadkii reer beedaha
                ahaa waranka isgeliyo. Siyaalahaa aan soo sheegnay daraaddood ayaa
                Ingiriisku ciidammadiisii ugu soo diray dhawr meelood oo soohdinta
                Daraawiishta ah; meelahaasna waxa ka mid ahaa: Buuhoodle, Ceeldhaab,
                Badweyn iyo meelo kale oo u tusan isagoo ku af gobaabsanaaya nabadday
                ilaalinayaan.<br />
                Dhinaca kale Ingiriisku wuxuu la shiray degmooyinka deggan Ceerigaabo
                iyo Laasqoray, wuxuuna ugu gooddiyey haddaad Wadaadka raacdaan ama
                Daraawiish wax la qabsataan, dawladdu waa idin ciqaabaysaa baddana waa
                idinka xiraysaa, doonyihiinnana waa idinka dhacaysaa. Taasna wuxuu u
                cuskaday heshiis beenbeen ahaa oo markaas ka hor dhex maray, hase
                ahaatee aan wax qiima ah loo yeelin.</p>
            <p>Ingiriiska iyo Talyaanigu waxay heshiis ku ahaayeen in Daraawiish
                badda laga xidho, cid wax uga keentana laga ilaaliyo, hase ahaatee,
                Daraawiishi heshiiskaa kama warqabin. Markaa iyadoo war ma qabto ah bay
                u dhoofeen beri Carab. Waxayna ka soo iibsadeen dab, rasaas iyo xoolo
                kaleba. Haddaba dadkii Laasqoray iyo inta raacsan degganaa, oo sidaan
                hore u soo sheegnay badankoodii Daraawiish ka mid noqdeen, ayaa hub
                badan iyaguna badda ka keenay. Markaa Ingiriisku isaga oo Daraawiish ku
                xumaynaya, ayuu doonyohoodii iyo waxay sideenba dhacay, inay mar danbe
                badda u dhoofaanna waa ka xidhay. Markaa raggii laga dhacay doonyaha,
                iyagaana gacmaha ma laabane waxbay fara geliyeen, Daraawiishina waa ku
                taageertay.</p>
            <p>Haddaba sababahaa aawadood, dhawr goor baa Ingiriiskii doonay inuu
                ugu duulo Daraawiish. Hase ahaatee, libaax geedkiisii hadhsanaya laguma
                dhiirrado, oo waxaa laga yaabaa inuu kaaga daro.</p>
            <p>Iyadoo arrimahaasi jiraan hoostana la iska dilaayo ayaa Sayidkii laba
                waraaqood Ingiriiska u diray isagoo ku eedeynaya waxa dhacay oo dhan
                inuu mas’uul ka yahay, kagana eed sheeganayey doonyihii badda u dhoofay
                iyo dadkii saarraa xumaanta loo geystey, ama rag Daraawiish ahaa oo la
                laayey ama xoolo la dhacay. Taasoo Daraawiish cabsi iyo dhiillo weyn
                gelisey dhinac kalena uu ka leeyahay in kastoo aan ogaaney inaad col noo
                soo dumeysaan haddana hadday nabadda aad dooneysaa run kaa tahay
                doonyahaygii aad qafaalatay, raggeygii aad xirxirtay, xoolahaygii aad
                dhacday, iyo waxaad naga hayso oo dhan, dhaqso noogu soo celi, dadka aad
                nagu direysaan oo Talyaaniga, Xabashida iyo Soomaalidu ka mid yihiin
                naga daa, dabadeedna waxa dhacay jiriibban iyo muran iyo in waraaqo
                badan la is weydaarsado, hase ahaatee samaan iyo kalgacalo laguma kala
                helin, maxaa yeelay Ingiriisku wuxuu ahaa nin wax gaadaya oo shabaagi u
                taal, Daraawiishina waxay ahaayeen niman ugaaroobey oo fiig ah, sidaa
                daraaddeed ayaa hadalkii lagu heshiin waayey sida inoo iman doonta,
                waraaqahaas mid ka mid ah oo Sayidku Ingiriiska u diray iyadoo af Carabi
                laga soo tarjamey waa tan:</p>
            <p><em>To Captain Cordeaux,</em><br />
                <em>General of Somaliland Protectorate.</em>
            </p>
            <p><em>This my present letter is very serious and important.</em></p>
            <p><em>I. After compliments I beg to inform you, that I have sent you
                    two men by name Osman Dervish who was formerly sent by me to you, and
                    you have done as you did in Aden. The second man is Ibrahim Hassan, and
                    both of them are men of high rank among the Dervishes. Also they are my
                    true Confidential men and sharers of my secrets, and not only that, but
                    they are now sent by me, so if you have any speech concerning me, your
                    honour may send through them and also you may trust and believe their
                    words for me, and do not believe any other men who may present
                    themselves to you on my behalf and in any way, because all other men are
                    nothing but disturbers of the peace, and this is my speech.</em></p>
            <p><em>II. I beg to inform you that Adullah Shahari and Mohamud
                    Habarwah, the Italian Interpreter, informed me that your force against
                    me has been long ago formed ready to proceed against me, and that also
                    you at first intended to despatch a strong force against the Bagheri but
                    after you changed your mind as to despatching the force, and that
                    finally you ordered the Abyssinian Government to despatch force against
                    the Bagheri.</em></p>
            <p><em>Further they have clearly informed me that the British Government
                    are constantly preparing their forces for fighting against the
                    Dervishes. Also they have informed me, that the cause of my fighting
                    with Mijjertain, Ogaden, and Abyssinians etc., is the British
                    Government.</em></p>
            <p><em>Also they informed me, that you have given order and prevented
                    the Sambuks of the Warsangeli from going to Aden, and stopped them from
                    trading.</em></p>
            <p><em>Further they informed me, that your honour has openly told the
                    Warsangeli, that if they will have any trading with me, it will be their
                    look-out for the result. Moreover, many similar stories were brought to
                    me by the above-named two men, and if this is true, it is not fair and
                    you should not do so, as it causes more disturbances, and if you have
                    not done so, please send me answer, but if you are ignorant of all these
                    tales, please let me know, and I shall certainly find out the composers
                    of all these stories and cut their throats.</em></p>
            <p><em>III. I beg to inform you that I am in peace with the British
                    Government, and I shall never attempt to tell you lies. All that I
                    mentioned to you in my letters, is true, but most of the people who talk
                    to you about me are telling lies, and you must know that all the Somalis
                    are talking and dealing against me, and no doubt always they tell you
                    that the Dervishes have done so and so.</em></p>
            <p><em>And note for me that this is the only day I have produced to your
                    honour my complaints and you hear the liers, and the disturbers, but you
                    never hear or believe our complaints, and even now I think you will not
                    hear our complaints, and the cause of this is the continual complaints
                    produced to your honour and imprinted on your mind.</em></p>
            <p><em>Further I beg to inform you that between us there are very few
                    men who wish for peace between us.</em></p>
            <p><em>General Cordeau, if you are a good judge and will deeply see into
                    the claims between me and others, I inform you that the Mijjertain have
                    killed and looted us, and although we were in peace together, they have
                    raised the trouble between them and their Sultan was the cause of the
                    trouble, and what the Sultan has done against us previously you are
                    aware of and witness if you are judge. Also the Ogadens have done the
                    same to us, and you are aware and witness if you are judge. Also all
                    Somalis are the same. Further I have to inform you that the Mijjertain
                    are now robbing us day and night, and we are ignorant and do not know
                    the way of robbing, but when they have been continually robbing us then
                    we have risen up against them. However your honour did not hear about
                    their continual robbery, but have heard only the movements of our forces
                    against them, a good judge should know everything, and consider each
                    side of the question.</em></p>
            <p><em>Although I have been treated as above mentioned by the Somalis,
                    yet I am considered by them and called a bad man, such as “old singer”,
                    and “killer”, “looter”, disturber of peace, “thief” and therefore you
                    must consider into this and see both sides.</em></p>
            <p><em>My request from you now is for Aman and peace, and I also request
                    you to put your hand and make peace between me and the other Somalis,
                    and I beg to inform you that the animals looted from the Ogaden are now
                    in my hands and l am ready to hand them over to you for the owners. And
                    at the same time your honour may recover my animals and then create
                    peace between them and us. And the same for the Mijjertain as I have
                    their animals in my hands too. Also I request you to settle between me
                    and the Abyssinians and create peace, and warn them not to despatch
                    forces against me nor against the Bagheri and my followers.</em></p>
            <p><em>We also request you, Captain Cordeaux, to be sole judge and
                    settler between the British Government and subjects and all the other
                    Somalis, and create peace between your Subjects and all the other
                    Somalis, and if your honour will comply to this, know that I am willing
                    and will humbly observe the same.</em><br />
                <em>Further I beg to request from you respect for me, and also for these
                    two men sent to you with the letter, and especially to treat more
                    friendly the man by name Osman Dervish and make him pleased for my
                    sake.</em>
            </p>
            <p><em>Further I have to inform you that Abdullah Shahari and his friend
                    Mohamud Habarwah, the Italian Interpreter, have seceded from me and are
                    no longer my men, and that whatever you require from me your honour may
                    ask these two men sent with the letter, and if my proposals will be
                    confirmed by you and peace will take place, then the disturber of peace
                    will be dealt with. And the tribes and nations I want to take peace with
                    are view:</em></p>
            <p><em>No. 1 Abyssinians;</em><br />
                <em>No. 2 Mijjertain;</em><br />
                <em>No. 3 Ogaden.</em>
            </p>
            <p><em>Finally I inform you that the men I sent to you are these two men
                    by name Osman Dervish and Ibrahim Hassan, and I do not want any one
                    else, from my side.</em></p>
            <p><em>Abdullah Shahari and Mohamud Habarwah are disturbers of the
                    peace. And all the above-mentioned news were given by them, which are
                    all lies. This and Salaam!</em></p>
            <p><em>IV. Pleace note also that the bearers of this letter have another
                    letter addressed to your honour which you also must read.</em></p>
            <p><em>(Signed) Sayyid Mohamed Abdullah</em></p>
            <p>Dhamme Korduu<br />
                Jeneraalka Maxmiyadda Soomaalida</p>
            <p>Warqaddani waa mid aad dhab u ah oo muhiim ah.</p>
            <ol type="1">
                <li>
                    <p>Salaan ka dib, waxaan ku ogeysiinayaa inaan kuu soo diray labo
                        nin oo mid yahay Cismaan Darwiish oo ah ninkii aan hadda ka hor kuu soo
                        diray ee aad Cadan ugu gashay sidii la ogaa. Midka kalana waa Ibraahim
                        Xasan labaduna Daraawiishta dhexdeeda meel sare ayay ka joogaan, waana
                        rag runtii lagu kalsoonaan karo oo aan sirteyda ku aamino. Intaas
                        keliyana ma ahee aniga ayaa imminka soo diray oo ay ergadeydi yihiin,
                        sidaas daraddeed haddii aad wax war ah ii haysid iyaga iigu soo dhiib.
                        Waa inaad ku kalsoonaataa oo aad rumeysataa wararka ay aniga iga wadaan,
                        hana rumaysan dadka kale oo laga yaabo inay kuu yimaadaan iyagoo
                        sheeganaya inay aniga iga wakiil yihiin, maxaa yeelay dadka kale
                        dhammaan waa fidmooleyaal nabadda qasaya. Hadalkii aan ku oran lahaa waa
                        kan:</p>
                </li>
                <li>
                    <p>Waxaan ku ogeysiinayaa Cabdalla Shixiri iyo Maxamuud Habarwaa oo
                        turjubaanka Talyaaniga u ahi inay ii soo weriyeen inaad goor hore
                        abaabushay colkii aad aniga igu soo weerari lahayd iyo inaad markii hore
                        damacsaneyd in Bahgeri guluf xoog leh ku bixiso. Hase ahaatee waxaad
                        beddeshay fikraddaadii ahayd inaad Bahgeri ku duusho oo markaa waxaad
                        amar siisay dawladda Xabashida.</p>
                </li>
            </ol>
            <p>Waxay kaloo si caddaan ah iigu sheegeen dawladda Ingiriisku inay si
                aan kala joogsi lahayn u dumayso ciidammo ay Daraawiishta kula
                dagaallanlo. Waxay haddana ii sheegeen inay dawladda Ingiriisku ka
                dambayso colaadda na dhex martay annaga iyo Majeerteen, annaga iyo
                Ogaadeen iyo Xabashidaba. Waxay kaloo ii sheegeen inaad amar ku bixisay
                doonyaha Warsangeliga inayan Cadan u dhoofi karin oo aad ganacsigii u
                diidday. Waxay kaloo ii sheegeen inaad Warsangeliga ku tiri, “Haddii aad
                ninkaas ganacsi la yeelataan idinka ayey idiin daran tahay oo wixii idin
                soo gaara u qoolan.” Warar kuwaas ka badan ayay ii soo sheegeen labadaas
                nin ee aan kor ku soo magacaabay, haddii ay run sheegayaanna waa arrin
                xun, waana inaad iska deysaa, maxaa yeelay, waxyeellooyin baa ka imaan
                kara. Haddiise ay been tahay waxaan kaa codsanayaa inaad ii soo
                jawaabtid oo aad i soo ogeysiisid, si aan u soo saaro kuwii
                sheekooyinkaas sameeyey oo aan cunahooda u gooyo.</p>
            <ol start="3" type="1">
                <li>Waxaan jeclahay inaan ku ogeysiiyo dawladda Ingriiska in ay nabadi
                    na dhex taal oo aanan marna been kuu sheegeynin. Wax alla wixii aan
                    warqadahayga kuugu soo sheegay waa wada run, ha yeeshee, inta badan
                    dadka iiga kaa warramayaa been bay kuu falkiyaan, waana inaad ogaataa
                    Soomaalida oo idili inay col ii yihiin, shakina kuma jiro inay naga been
                    sheegayaan oo ay oranayaan: Daraawiishi sidaas iyo sidaas bay
                    faleen.<br />
                    Waxaadna meel iigu qortaa inaan weligay maanta oo qura kuu soo
                    ashtakoodey, adiguna waxaad maqashaa beenaalayaasha iyo fidmoolayaasha,
                    mana maqashid, mana rumaysatid ashtakadayda. Haddana u malaynmaayo inaad
                    wax naga dhegeysan doontid, maxaa yeelay awel bay horay kaaga dhergiyeen
                    warar aan jirin oo aan raad lahayn, waxaanna ku ogeysiinayaa inay
                    labadayda dhinacba ay jiraan oo keliya rag aad u yar oo nabad ina dhex
                    marta ka talinaya.</li>
            </ol>
            <p>Jeneraal Korduu, haddii aad xaakin fiican tahay oo aad si wacan u
                dhex geli doontid dacwadaha aniga iyo kuwa kale na dhex yaal, waxaan kuu
                sheegayaa inuu Majeerteen na laayey oo na dhacay, in kastoo ay nabadi na
                dhex tiilna haddana qalalaasey abuureen, Suldaankoodaana sababtaa lahaa.
                Wixii uu Suldaanku horay noogu sameeyeyna waa wax aad qiri karto, haddii
                aad garsoore wacan tahay. Sidoo kale ayuu Ogaadeen nagu sameeyey,
                adiguna waad og tahay, maragna waad ka tahay haddii aad garsoore tahay.
                Soomaalida oo dhammi waa wada caynkaas. Waxaan ku ogeysiinayaa inuu
                Majeerteen habeen iya maalin weerar noola taagan yahay, annaguna waxaas
                ma naqaan, sida wax loo weerarana garan mayno, ha yeeshee markay nagu
                soo duulaan oo keliya ayaannu annaguna ku kacnay oo iska celinnay.
                Sidaasoo ay tahay, haddana adigu dhacoodaas ma daneysid, waxaadna
                maqashaa oo keliya markaan anigu iska dhicinaayo. Garsooraha wanaagsani
                waa inuu wax walba ogaadaa oo arrinta dhinac walba ka baaraa.</p>
            <p>In kastoo ay Soomaalidu sidaan soo sheegay noo galeen oo la iga
                gardaran yahay, haddana waxay ii heystaan nin xun, waxayna igu
                magacaabaan “Gabyaagii hore”, “Dilaa”, “Nabad baabi’iye”, “Tuug”. Sidaas
                daraaddeed, waa inaad arrintaas eegtaa oo aad labada dhinacba u
                rogtaa.</p>
            <p>Waxaan hadda ku weydiisanayaa ammaan iyo nabadgelyo waana inaad
                faraha la gashid oo aad aniga iyo Soomaalida nabad na dhex dhigtid.
                Waxaan ku ogeysiinayaa xoolihii Ogaadeen laga dhacay inay gacantayda ku
                jiraan oo aan diyaar u ahay inaan dadkii lahaa adiga kuugu dhiibo. Isla
                markaa kuweygii ayaad iiga soo celin karaysaa, dabadeedna waa inaad
                nabad iyo heshiis naga dhex dhaiisaa. Sidaas oo kaleeto ayaan Majeerteen
                ka rabnaa, maxaa yeelay iyaga xoolahoodiina gacantayda ayay ku jiraan,
                sidaas si le’eg waxaan kaa codsanaynaa aniga iyo Xabashida inaad na dhex
                gashid oo aad nabad abuurtid, ugana digtid inay aniga col igu soo
                bixiyaan, Bahgeri iyo dadka i raacsan oo kalena ayan ku soo bixin.</p>
            <p>Dhamme Korduu, waxaan kaloo ku weydilsanayaa inaad qaalli noqotid oo
                aad dawladda Ingiriiska iyo dadkeeda oo meel ah iyo dhammaan Soomaalida
                aad heshiis nabadeed ka dhex riddo dadka aad adiga kuu raacsan iyo
                Soomaalida oo dhan. Waxaadna ogaataa haddii aad sidaas ku soconayso
                inaan aniguna ku soconaayo oo aan si wacan u ilaalin doono.<br />
                Waxaan ku weydiisanayaa inaad maamuustid aniga iyo labadaas nin ee laguu
                soo diray, waraaqdana kuu wada, gaar ahaanna aad si wacan u soo
                dhoweysid ninka Cismaan Darwiish la yiraahdo oo aad aniga dartay u
                wanaajisid.</p>
            <p>Intaas ka dib waxaan kuu sheegayaa Cabdalla Shixiri iyo saaxiibkiis
                Maxamuud Habarwaa oo ah turjubaanxii Talyaaniga inay ka tageen oo aysan
                maanta ka dib raggeyga ku jirin. Sidaas daraaddeed wax alla wixii aad
                iiga baahato labadaas nin ee warqadda wada ayaad weydiin kartaa, haddii
                aad talooyinkeyga oggolaatidna oo ay nabadi jiri doonto waa in markaas
                wax laga qabtaa kuwa nabadda fasahaadinaya. Qabaa’ilka iyo Ummadaha aan
                nabadda ka rabaa waa kuwan:</p>
            <ol type="1">
                <li>Xabashida</li>
                <li>Majeerteen</li>
                <li>Ogaadeen</li>
            </ol>
            <p>Ugu dambeystii waxaan ku ogeysiinayaa ragga aan kuu soo diray inay
                yihiin labadaas nin ee la kala yiraahdo Cismaan Darwiish iyo Ibraahin
                Xasan oo aanan doonayn cid kale oo damacda inay magacayga ku
                hadasho.<br />
                Cabdalla Shixiri iyo Maxamuud Habarwaa waa nimanka nabadda ku cayaaraya.
                Wararka kor ku qoran ee beenta ah waa iyagu kuwa bixiyey ee abuuray.
                Intaas iyo nabad gelyo.</p>
            <ol start="4" type="1">
                <li>Waxaad ogaataa nimanka warqadda sidaa inay wadaan mid kale oo adiga
                    kuu socota, waana inaad iyadana akhrisataa.</li>
            </ol>
            <p>(Saxiixan): Sayid Maxamed Cabdulle</p>
            <h3 id="dood-iyo-ismariwaa">Dood iyo Ismariwaa</h3>
            <p>1908dii si aada ayaa Ingiriiska iyo Daraawiishta hadallo la isugu
                tebiyey waraaqana la isugu diray inkastoo qolo waliba wixii danteed ah
                ay taageereysey. Waxa qalloocii iyo khiyaanadii Ingiriisku wadey soo
                ifbaxday markii Sayidkii saddex jeer waraaqo si isdabajoog ah u diray,
                hase ahaatee, Ingiriisku ka aamusay oo wax jawaab ah aanu ka bixin,
                sidaa daraaddeed ayaa colaaddii, dhacii, tuugadii ay u sii badatay,
                siyaasadiina sii qasantay. Ugu dambaystii ayaa Sayidku Ingiriiska waraaq
                ku celiyey; waraaqdaas oo ay ku qoran tahay eed sheegasho, hanjabad iyo
                dhaar. Wixii xumaan ahaa oo dhan oo arlada ka dhacay Ingiriiskuu dusha
                ka saaray wuxuuna u sii dhiibey waraaqdii Darwiish la oran jirey Xirsi
                Liibaan. Barasaabkii Berbera fadhiyey markii waraaqdaa loo geeyey wuxuu
                u qaatay in Daraawiish weerar ka soo baxay sida caadadooda lagu yiqiin.
                Tan ka yaabisayna waxay ahayd markii waraaqda Sayidka laga akhriyey
                hadallo ay ka mid yihiin, “Askartaada ka kaxay Buuhoodle, Cayn iyo
                Badweyn; doxorayaasha iyo jaajuusyada aad soo direysana jooji,
                maangaabyada aad la tashaneysana ka har, xoolahaygii layga dhacayna ii
                keen. Haddii aadan sidaa yeelin in khasaarihii hore mid ka badani ku
                gaarayo ku tasho.” Waraaqdii Sayidku dirayna waa tan:</p>
            <p><em>To General Cordeux,</em></p>
            <p><em>“This letter has two objects. I have sent you many letters before
                    on the subject of peace, and about our looted property and wives, and
                    also to prevent disturbances on both sides; but you did not send me an
                    answer nor did you send me my rights or make reforms. I however, have
                    made reforms and have stopped the disturbances of the Buraad, and I have
                    also made peace for travellers. You yourself are aware of this.</em></p>
            <p><em>And now I inform you that the son of Egarreh and his people are
                    bad men and are breaking the peace between us, and I know this well. For
                    instance, when he sent a party to Bohotle; also when he ordered them to
                    take their horses as far as Badwein and the Ain Valley; and also when he
                    sent spies to Jidbali, and the chief of them is Yusuf Habarreh, and he
                    was instructed to go as a spy secretly, and not only he but many other
                    spies were sent. And I know all about this.</em></p>
            <p><em>And now I inform you that I intended not to send you any more
                    letters, as my previous letters were not replied to, but now I have sent
                    this letter purposely to stop the disturbances between us. For my part,
                    1 do not like disturbance and fighting; so, if you want peace as I do,
                    remove your party from Bohotle and also remove the horses from Badwein
                    and the Ain Valley, and call back your spies from Jidbali and other
                    places. As I have stopped the disturbances of the Buraad, you must do
                    the same. And if you do not want peace, but only wish disturbances and
                    fighting, then you need not move the party from Bohotle nor the spies
                    nor the horses.</em></p>
            <p><em>Further know that I am honest with all men. But the son of
                    Egarreh and his people are creating disturbances in the country. They
                    never consider the result which will happen afterwards. There was peace
                    before the previous disturbances was raised. You never sent Sepoys nor
                    did I send any, and then we were not looted. You gave</em></p>
            <p><em>General Cordeaux, take my advice and do not hear the words of
                    Egerreh’s son. If we start fighting he will not be of any use to you in
                    the fight, because he is a coward. In the expedition he applied medicine
                    to his sound eyes when he was called for the expedition, and this is due
                    to his fearing from us, and he nearly lost his sight. At the last he
                    went to Mecca and Medina on account of fear. As you know, a brave man
                    would not have shrunk from fighting.</em></p>
            <p><em>And now I tell you that he is a grey and old man, and he is doing
                    harm to you. If we start fighting again, many of your men of high rank
                    will be killed and you will suffer much loss of property and men. But
                    there will be no loss to me of money and property. I tell you that my
                    property is in your hands and the stock I have at present is very
                    poor.</em></p>
            <p><em>Further, if we fight again now, I will burn all my huts and use
                    my stock for food, and you would only see horsemen in the saddle ready
                    for fighting; and the stock l have, such as camels, cows, and sheep, I
                    swear that I would eat up in one single hour, and then would take the
                    property of others for food.</em><br />
                <em>I do not possess any land nor cultivation nor gardens; and I pray to
                    God the country may be turned upside down, and these words are true. If
                    you also wish this, listen to the words of Egarreh’s son.</em>
            </p>
            <p><em>But if, on the other, you want peace between us, do not hear the
                    words of the intriguers.</em></p>
            <p><em>Further, a party of Isak tribes have recently killed 17 men from
                    Warsangeli, and looted some she-camles. Again, the Isak tribes looted
                    property from the Warsangeli, and a portion of this stock was mine,
                    namely 170 cows. Again, the Isak tribes killed from the Warsangeli 12
                    men. This is the news about the Warsangeli who are now proper
                    Dervishes.</em></p>
            <p><em>And I and the Warsangeli have sworn to each other that they are
                    proper Dervishes and we are with them; and, if you want peace in the
                    country, let me settle between the Isak and the Warsangeli, and, if you
                    do not want peace, and you hear the words of the son of Egarreh, let it
                    be so.</em></p>
            <p><em>Also I inform you that the Dervishes are like white milk (kind
                    hearts), and I inform you that words of Egarreh’s son are lies. His
                    conscience is bad and he does not like the peace. He wants to destroy
                    men and property. But I like your peace, despite what you hear from the
                    words of this man. And now I inform you, and you are aware, that if we
                    now fight again, you will lose more men than you lost before. You must
                    know this. We are men and not women. Allah is our protector and He will
                    give us victory.</em></p>
            <p><em>From one who may be poor and small and mazlum (i.e. oppressed),
                    but who relies on God for mercy and victory and assistance.</em></p>
            <p><em>Sayid Mohamad Abdalla.</em></p>
            <p>Intaa oo Af Soomaali loo tarjameyna waa tan:</p>
            <p>Janaral Korduu,</p>
            <p>Warqaddani waxay leedahay laba ujeeddo: Tan hore waxaan kuu soo diray
                waraaqa badan oo ku saabsan nabadda iyo xoolihii iyo haweenkii nalaka
                dhacay iyo joojinta fidmada labada dhinacba; ha yeeshee, adigu jawaab
                iima soo dirin, xaqaygiina ma soo celin, wanaagna ma samayn. Ha yeeshee
                anigu waxaan sameeyey wanaag, fidmadii Burcadda ahaana waa joojiyey,
                socotadiina nabadgelyo ayaan siiyey. Taasi adiguba waad og tahay.</p>
            <p>Iminkana, waxaan ku ogeysiinayaa in Ina-Igarre iyo dadkiisuba ay rag
                xun yihiin, nabadda dhexdeenna taallana jebinayaan. Taana si weyn baan u
                ogsoonahay. Markuu u soo diray colka Buuhoodle isla markaana ku amray
                inay fardaha geeyaan ilaa Badweyn iyo dooxada Caymeed, iyo markuu
                jaajuusta u soo diray Jidbaale, ka ugu weynina yahay Yuusuf Habarreh,
                kaasoo lagu amray inuu u socdo sidii jaajuus qarsoon, keligiina ma
                ahayne waxa la soo diray jaajuusyo badan. Waxaasoo dhan waan ogahay.</p>
            <p>Imminkana waxaan ku ogeysiinayaa in aanan rabin in aan waraaqa dambe
                kuu soo diro, maxaa yeelay waraaqahaygii horaan laga soo jawaabin, hase
                ahaatee, waraaqdan aan kuu soo diray ujeeddadeedu waa inay fidmadu
                dhexdeenna ka joogsato. Xaggayga anigu ma jecli fidmada iyo dagaalka
                midnaba, haddaadse adiguna nabad dooneyso sidayda, ka qaad colkaaga
                Buuhoodle, fardahaagana ka celi Badweyn iyo dooxada Caymeed ugana yeero
                jaajuustaada Jidbaale iyo meelaha kaleba. Sidaan u joojiyey rabshadii
                Burcadda si la mid ah yeel. Haddiise aanad nabad rabin oo fidmo iyo
                dagaal doonaysid, marka uma baahnid inaad colkaaga Buuhoodle ka celisid,
                jaajuusta iyo fardahaa.</p>
            <p>Hubaal waxa ah in aan daacad u ahay dadkoo dhan. Hase yeeshee ina
                Igaare iyo dadkiisa ayaa fidmo ka abuuraya waddankan. Kamana fekerayaan
                aayaha ka dhalan doona marka dambe. Markii hore nabad baa jirtey intaan
                fidmadu dhicin.</p>
            <p>Duullaan weligaa iima soo dirin, anna kuuma soo dirin, ismana aynu
                dhicin. Inankayaga Cismaan waxaad siisay baqal. Waryaa, Janaral Korduu,
                qaado taladayda, hana maqlin hadallada ina-Igarre. Haddaynu bilawno
                dagaal waxbo kaaga fari maayo dirir, waayo waa fuley. Markii duullaanka
                loogu yeedhay wuxuu indhaha iskaga shubay dawooyin, sidaasna waxa ugu
                wacan cabsiduu naga qabay, wuxuuna ku sigtay inuu indhabeelo. Baqdin buu
                la aadey Maka iyo Madiina. Sidaad og tahay nin geesi ahi dirir kama
                warwareego. Imminkana, waxaan kuu sheegayaa inuu yahay oday caddaaday oo
                gaboobey, kuna dhibaataynayo. Haddaanu mar kale dagaal bilawno, waxa la
                dili doonaa rag badan oo ka mid ah raggaaga derejooyinka waaweyn leh,
                dad iyo duunyana waa kaa rogmanayaan. Anigase mood iyo nool midna iga
                lumi maayo. Waxaan kuu sheegayaa in duunyadaydii gacantaada ku jirto,
                xoolaha aan imminka haystana aad u yar yihiin, Waxaan kuu raacshey taas,
                haddaynu haatan dagaallano guryahayga oo dhan waan gubayaa xoolahaygana
                sahay baan ka dhiganayaa. Waxaadna arki doontaa fardooley koore saaran
                oo keliya dagaalna u heegan ah.</p>
            <p>Waxaan ku dhaaranayaa xoolahayga ay ka mid yihiin geela, lo’da iyo
                adhiga inaan saacad ku qasho, dabadeedna dadka kale waxooda la cuno. Ma
                aan lihi dhul, dhir iyo beero, Ilaahayna waxaan ka baryayaa inuu dhulka
                rogo; hadalkaasna wayga run. Haddaad adna sidaas rabto maqal hadalka Ina
                Igarre. Haddaadse dhexdeenna nabad ka rabto ha maqalin hadalka
                nabiibiyaha.</p>
            <p>Ta kale, col Isaaq ah ayaa dhowaan diley 17 nin oo Warsangeli ah halo
                geelna ka dhacay. Mar kalena Isaaq baa Warsangeli xoolo ka dhacay,
                xoolahaana qayb ka mid ah anaa lahaa; haddaan magacaabo 170 sac baan
                lahaa. Haddana Isaaq wuxuu diley 12 nin oo Warsangeli ah. Waa kaa warkii
                Warsangeli; kuwaasoo ah Daraawiish run ah. Aniga iyo Warsangeli waxaannu
                isku dhaarsannay inay yihiin Daraawiish run ah, annana waa la jirraa,
                haddaba haddaad doonaysid waddanka nabaddiisa, ii daa aan heshiisiiyo
                Isaaq iyo Warsangeliye, haddiise aanad nabad doonayn, hadalka
                Ina-Igarrena maqashid, weligaaba maqal.</p>
            <p>Waxaan kuu sheegayaa in Daraawiishtu naxariisato waxaanna ku
                ogeysiinayaa in Ina Igarre beenaale yahay, waxgaradkiisuna xun yahay,
                nabaddana aanu jeclayn. Wuxuu doonayaa inuu waddanka baabi’iyo. Aniguse
                nabad baan rabaa in kastoo aad maqlayso hadalka ninkaas.<br />
                Imminkana waxaan kuu sheegayaa adiguna aad og tahay haddaynu mar kale
                dagaallanno in khasaare kii hore ka badani ku gaadhayo. Ogow sidaa. Rag
                baannu nahay ee naago ma nihin, Ilaahay baa na ilaasha guushana na siin
                doono.</p>
            <p>Waxay ka timid kii miskiinka ahaa ee yaraa ee madluunka ahaa, laakiin
                ku xidhnaa naxariista, guusha iyo gargaarka Ilaahay.<br />
                Sayid Maxamed Cabdille</p>
            <p>Waraaqdaa Sayidku diray Wakiilkii Ingiriiska ee Berbera fadhiyey
                wareer bay ku riddey waana sal kicisay, maxaa yeelay wuxuu hadalladiisii
                ka gartay in Wadaadkii weyraxay oo haatan damacsan yahay inuu dunida
                walaaqo ama weerarro soo kiciyo. Haddaba maxaa laga filayaa maxaase laga
                yeelayaa? In kastoo talada Wadaadku caddahay haddana waxay la ahaatay in
                waraaq barbarrays ah loo diro oo geesna nabad iyo hadalla qabow laga
                tusayo, geesna colaad iyo gooddi laga tusayo hadduu soo duulo, hase
                ahaatee waxa caddaan loogu sheegay in aan dawladda Ingiriisku
                ciidammadeeda ka soo celi hayn meelaha ay geysey, kuwa kalaaba lagu sii
                kordhinayaa, dadka fidmada wadaana inay yihiin kuwaad adigu xoolaha iyo
                dadka siisey ee ogow.<br />
                Waraaqdii Ingiriisku diray waa tan:</p>
            <p><em>To Sheekh Mohammed Bin Abdille:</em></p>
            <p><em>After compliments. This is to inform you that I have received
                    your letter sent by the hand of Hirsi Liban. First, I wish to inform you
                    that the British Government still desires to maintain the peace between
                    our tribes and the Dervishes. Secondly, with regard to the men whom the
                    Government sent to Bohotle and the Ain, you must know that the reason of
                    this is because of troubles caused by the Buraad and the Warsangeli, and
                    not because our mind has changed and turned from peace. Thirdly, I wish
                    to inform you, and you are aware, that the peace. I am informed that
                    your messenger was molested by the British Government alone for their
                    acts of hostility. Recently they have raided the British tribes close to
                    Badwein and the Ain. For this reason I cannot call my men back from
                    these places but must send still more men to protect the people from
                    these raids, and to keep the peace. I am informed that your messenger
                    was molested by the Jama Said and they will answer for this to the
                    Government. But I wish to remind you that the men who did this are the
                    people to whom you gave presents of rifles and camels when they came to
                    see you. For this reason they speak one way to you, but their speech to
                    the Government is very different. This and salaams.</em></p>
            <p><em>H. E. S. Cordeaux</em></p>
            <p>Hadalkaas waxa af Soomaali loogu tarjami karaa sida tan:</p>
            <p>Waxay ku socotaa Shiikh Maxamed Cabdulle Xasan.</p>
            <p>Salaan ka dib. Waxaan ku ogeysiinayaa in aan helay waraaqdaadii uu
                siday Xirsi Liibaan.</p>
            <p>Tan u horraysa, waxaan jeclahay inaan ku ogeysiiyo in dawladda
                Ingiriisku weli dooneyso in ay adkayso nabadda dhex taal qabaa’ilka ay u
                taliso iyo Daraawiish. Tan labaad oo ku saabsan ciidammada dawladdu u
                dirtay Buuhoodle iyo Cayn, waa inaad ogaataa sababta loogu diray inay
                tahay rabshad ay geysteen niman Burcad ah iyo Warsengeligu ee ma aha
                inaan maskaxdayada ka saaray nabadgelyadii. Tan saddexaad, waxaan ku
                xusuusinayaa, adiguna aad og tahay, in Warsangeli uu yahay raciyad
                Ingiriis; xumaantay geystaanna waxa ka abaal marinaya dawladda Ingiriis
                oo keliya. Dhowaan waxay weerareen tolalka aannu u talinno ee u dhow
                Badweyn iyo Cayn. Sidaa daraaddeed, ciidammadaannu dhulkaas u dirnay
                kama soo celin karno, waana kordhinaynaa si ay dadka u ilaaliyaan
                nabaddana u adkeeyaan.</p>
            <p>Waxaa i soo gaartay in dhambaal-sidahaagii ay xumeeyeen Jaamac
                Siyaad, taana dawladdaa ku ciqaabi doonta. Laakiin waxaan jeclahay inaan
                ku xusuusiyo ragga waxaa ku kacay inay yihiin kuwaad dabka iyo geela
                siisay markay kuu yimaadeen. Sidaa daraaddeed adigana af bay kugula
                hadlaan dawladdana af kale oo ka duwan bay kula hadlaan. Sidaa iyo
                salaan.</p>
            <p>H. E. S. Korduu</p>
            <h3 id="dalka-malihid">Dalka Malihid</h3>
            <p>Waxaannu dhowaan soo xusnay in qolo waliba damacsanayd inay
                heshiiskii Ilig-daldala ku gabbato oo danaha ay leedahay ku fuliso,
                meelo kala duwanna waxaan ku sheegnay in Daraawiishtu xagga ilaalada iyo
                war-helkaba Ingiriiska kaga horreysey. Gabayada Sayidka iyo falsafadda
                Daraawiishta, waxaa ka muuqda inay si fiican u garansoonaayeen khatar
                weynna ey iyaga u tahay haddii alaabta wararka laysugu tebiyo iyo
                gaadiidka wax lagu qaado dhulka Soomaalida la keeno.</p>
            <p>Haddaba, sida warqaddan laga garan karo waxa Daraawiish loo soo
                sheegay war oranaaya, “Ingiriisku wuxuu Berbera ka dhisayaa Ogaad waddo
                tareen (reelwey), isagoo ku gabbanaaya heshiiskii Iligeed.” Taas ayaa
                Sayid Maxamad aad u diiddan yahay oo wuxuu Ingiriiska ku leeyahay,
                “Waxaad doonaysaan inaad heshiiskii nagu khiyaamaysaan oo magaalada
                Berbera reelwey ka dhistaan. Waxaannu idin leennahay ha ka dhisina,
                haddeydinaan dhaafayna Awdal iyo Maandaah geeya, haddii kale wixii ka
                yimaada idinkaa u qoolane ogaanteed lahaa.”</p>
            <p>Warqadiina waa tan:</p>
            <p>[]</p>
            <h3 id="dooddii-baarlamaanka-ingiriiska">Dooddii Baarlamaanka
                Ingiriiska</h3>
            <p>Waxa jirtey in dhawr nin oo Barlamaanka Ingiriiska ku jiraa wax badan
                dood kulul dawladda Ingiriiska u soo jeediyeen, in ay dalka Soomaaliya
                iskaga guurto, ama Wadaadka heshiis wanaagsan lala dhigto oo mushahar
                loo qoro, sidii Hindiyaba la yeelay. Maxaa yeelay dad badanna dawladdu
                waa ku weydey, maal badanina waa kaga baxay wax faa’iido ah oo ka soo
                gelaayana lama arko. Sidaas daraaddeed ayaa muddo toban sannadood ku
                dhow arrintaa barlamaanka Ingiriiska sannad walba lagu soo qaadayey
                loogagana doodaayey oo sannad walba arrintaa Barlamaanka la hor
                keenaayey.<br />
                Ugu dambeystii taladii waxay ku soo ururtay, mar haddii heshiis Wadaadka
                lala dhigtaa taabbagal noqon waayey waa in dawladda Ingiriisku laba
                arrimood miduun ku dhaqaaqdaa:</p>
            <ol type="1">
                <li>In Wadaadka gaas xoog leh lagu saaro oo isagiyo wuxuu watoba la
                    baabi’iyo si aan magacood dambe loo maqal.</li>
                <li>In dalka Soomaaliya laga guuro, Wadaadku siduu doono hawgu taliyo
                    ama haw maamulee.</li>
            </ol>
            <p>Taladaasi madaxdii dawladda Ingiriiska waxay la noqotay arrin meesha
                ku jirta oo lagama maarmaan ah xagga siyaasadda dawladda ha ahaato xagga
                dhaqaalahase ha ahaatee, hase yeeshee waxa la isweydiiyey laba arrimood:
                Wadaadka heshiis ma laga helayaa mase oggolaan doonaa? Dagaalse ma lagu
                qaban karayaa? Maxaa wacay meel loogu hagaago ma leh meeshii galabtay
                lagu ogaa subaxdii loogu iman maayo ee caawuu ka guurayaa ama habeenkii
                buu ciidammada Ingiriiska meeshooda ku weerarayaa; waxaana hubaal ah
                haddii loo gacan qaado inuu dad badan oo ciidammada dawladda ka mid ah
                la dhacaayo. Sidaa daraaddeed dawladda Ingiriiska waxay garatay in guddi
                siyaasadeed loo diro si ay u soo hubiyaan bal in Wadaadka heshiis ka
                suura geli karo iyo in kale. Dabadeedna waxaa loo diray ergo uu ka madax
                yahay Jeneraal Saar Rejinaal Wingeet oo ciidammada Ingiriiska iyo Masar
                oo is bahaystay madax ka ahaa lana dagaallameyey Mahdigii Suudaan Sheekh
                Maxamed Mahdi.</p>
            <p>Bishii Abriil dabayaaqadeedii 1909kii ayaa ergadaasi Berbera timid,
                isla markaana waxay guda galeen waraysi iyo wax baarid; Wadaadkana waxay
                u direen waraaq iyagoo weydiisanaya waxyaala kala duwan oo nabad iyo
                heshiis ku saabsan una bandhigaaya inuu heshiis oggol yahay iyo in kale;
                waraaqdiina waa tan:</p>
            <p><em>From General Sir Reginald Wingate, Governor-General of the
                    Anglo-Egytian Sudan and Sirdar of the Army, and General Sir Rudolf Baron
                    Von Slatin, Inspector-General of the Sudan (generally known by the name
                    of Stalin Pasha) to the Fakir Sayid Abdulla Bin Mahammed Hassan. May God
                    keep him.</em></p>
            <p><em>After salutations, we desire to inform you that we have arrived
                    at Berbera, by command of the Government of Great Britain, with the
                    object of studying the condition of the country and the natives and
                    Arabs under her protection, as well as that of the neighbouring
                    tribes.</em></p>
            <p><em>We have made full inquiries concerning the state of affairs, and
                    have obtained all available information about the various localities; we
                    have also read all your letters to the representative of the Government
                    Captain Cordeaux. We have in this manner been enabled to appreciate the
                    real situation.</em></p>
            <p><em>Granted, as you state in your letters, that you wish to secure
                    justice and establish peace in the land, thereby contributing towards
                    its improvement, and giving rest and tranquillity to its inhabitants, so
                    much and even perhaps more earnestly does the Government desire this
                    end, and would spare no effort to attain it.</em></p>
            <p>[]</p>
            <p><em>With regard to the complaints which you make in your letters
                    relating to the raids of Government tribesmen on your people, we desire
                    to inform you that we have made all inquiries on this subject, and it
                    appears to us that your people were the aggressors in the first place,
                    and it was they who began these disturbances which have resulted in the
                    outbreak of hostilities between your Arabs and our Arabs, and a
                    consequence, between your people and our troops.</em></p>
            <p><em>Without doubt you are aware that the outbreak of fitna (criminal
                    intrigues or conspiracies) is far more noxious and alarming, yes, even
                    more criminal, than murder, and to kill peaceable people is not only
                    against the commands of God the Almighty, but tends to produce most
                    distressing it to ruin and desolation. It is this, and not lack of
                    power, which is the chief reason which prevents the Government from
                    sending a great army to this country.</em></p>
            <p><em>Undoubtedly, in the years that are past, you have, or should have
                    learnt thoroughly well that the Government is averse to all trouble and
                    agitation, and moreover, you must be well aware that the Government has
                    taken nothing whatsoever of the looted property to which you refer in
                    your letter. No proof is necessary in support to this statements; the
                    fact that the Government takes no taxes or duties on the herds actually
                    owned by our Arabs is sufficient, as it is illogical to think that
                    Government would renounce its legal rights while receiving unlawfully a
                    share of property looted from the worshippers of God, the
                    Almighty.</em></p>
            <p><em>It is to obtain these results that the Government endeavours to
                    open roads and facilitate communications, these being among the chief
                    factors in benefiting the people at large. If your aims are similar, and
                    you wish to give effect to them, their realisation rests entirely in
                    your own hands. You may rest assured that if you try and prevent your
                    Arabs and followers from raiding the Arabs living under the protection
                    of the Government the Government will also restrain its Arabs from doing
                    the same, and will also open roads and improve communication.</em></p>
            <p><em>We have read in your letter a complaint in which you state that a
                    steamer captured a boat belonging to you. This boat was not captured by
                    a British steamer, and, if it was actually taken by some other
                    Government the motive for so doing was no doubt to intercept any
                    firearms, ammunition, or other equipment destined for the use of such of
                    your people as may be inclined to loot, and who are at enmity with the
                    other Arabs.</em></p>
            <p><em>In any case, even if anything has occurred which you consider to
                    be wrong, we assure you that it could never be attributed to the
                    representative of the Government, Captain Cordeaux, who conforms in all
                    his dealings and decisions with what is right and strictly just, and
                    whose whole endeavours are for the improvement of the country and the
                    prosperity of its inhabitants. Should others, who have their own
                    ambitions, tell you the contrary, you should not believe it, as it is
                    absolutely untrue.</em></p>
            <p><em>We intend to remain here about 25 days, and should you be willing
                    to send envoys, chosen from your wise and faithful men to meet us here
                    and consult with us on all questions, giving us the reasons for the
                    complaints you make in your letters to the representative of the
                    Government, Captain Cordeaux, we do hereby give them the aman (free
                    conduct) of God and His Prophet, the aman of Great British, and our own
                    aman, and we promise that, after meeting them and hearing from them your
                    intentions, and explaining to them our own aims and ideas, we will send
                    them back to you in perfect safety, and we trust, by the will of God,
                    that on their return they will report to you how thankful they are for
                    the good treatment which they receive here.</em></p>
            <p><em>You will then be perfectly free to choose whatever course you
                    like to follow.</em><br />
                <em>Your envoys should know the Arabic language, as that is the language
                    we speak ourselves, and we wish to talk with them without the necessity
                    of using interpreters.</em>
            </p>
            <p>Waraaqdaas waxa af Soomaali loogu tarjami karaa sida tan:</p>
            <p>Dhammaadkii Abriil 1909kii waxaa timi Maxmiyaddii Soomaaliyeed ee
                Ingiriisku haystey ergadii Wingeet, isla markaana 30kii Abriil waraaq af
                Carabi ku qoran baa loo diray Wadaadkii, waana tan:</p>
            <p>Ka timid Sarreeye Gaas Rejinaal Wingeet, oo ah Guddoomiyaha Sare ee
                Ingiriis ee xukuma Masar iyo Soodaan, ahna Taliyaha ciidammada qalabka
                sida iyo Sarreeye Gaas Rudolf Boron foon Staalin, oo ah kormeeraha Sare
                ee Soodaan kuna magac dheer Staalin Baasha; kuna socota miskiinkii Sayid
                Maxamad Cabdulla Bin Xasan Ilaah ha dhawro.</p>
            <p>Salaan dabadeed, waxaan rabaa in aan ku ogeysiiyo in aanu Berbera ku
                nimi amarka dawladda Ingiriiska sababtoo ah xogeysi la xiriira waddanka
                warkiisa, Soomaalida iyo Carabta deggan iyo qabaa’ilka la deriska ah:
                Waxaannu samaynay baaris buuxda oo la xiriira arrimaha waddanka haysta,
                waxaannuna helnay dhammaan warkii jirey ee ku saabsanaa degmooyin badan;
                waxaan akhrinay waraaqahaad u soo dirtay wakiilka dawladda Dhamme
                Korduu. Sidaa daraaddeed waxaa noo suurtagalay in aannu ku rayrayno xog
                ogaanshaha runta ah. Guddoonku wuxuu ahaa: Sidaad ku tiri waraaqdaadii
                caddaynaysey in aad rabto adkaynta caddaaladda iyo dejinta nabadda
                dhulka taasoo daryeelaysa horukaca iyo xasilloonaanta, dawladduna si
                degdeg ah u rabto in arrintaas laga gun gaadho, xoogna la hadhimayso
                ilaa taas la helo. Arrinta ku lug leh waraaqdaadii keentay dacwadda la
                xiriirta dhicii dawladdu ku qaadday qabaa’ilka dadkaaga ah, waxaannu
                jecellahay in aannu kuu sheegno in aannu arrintaas baaris dheer u
                yeelanay, dabadeedna noo muuqatay in dadkaagu kuwii wax hororay ugu
                horrayntii iyo kuwii bilaabay fidmooyinkii dhaliyey colaadaha dhex maray
                Carabtaada iyo Carabtayda aayihiina noqday is herdiga dadkaaga iyo
                ciidammadayada qalabka sida. Shaki la’aan, adiguba waad og tahay in
                fidmadii dillaacday ay ka hoog iyo argagaxiso badan tahay dilka iyo
                ruuxgoynta lagu sameeyo dad nabadeedka taasuna aanay amarka Ilaahay
                keliya khilaafsanayn ee waddanka guuldarro u keenayso, horukaciisa iyo
                barwaaqadiisa curyaaminayso, kana yeelayso meel rogmatay oo madhan.</p>
            <p>Sababahaa daraaddood bay dawladdu ciidammo laxaad leh ugu soo diri
                weydey waddankan ee ma aha taag waa. Shaki la’aan, waad ogayd sannadkii
                hore, waadna ogaan doontaa gebi ahaan in dawladdu ka jeeddo rabshadaha
                iyo diradiraalaha misana waa in aad ogaataa in aanay dawladdu waxba ka
                qaadan xoolihii dhaca ahaa ee aad waraaqdaada ku soo tilmaantay.
                Warkaasina waa marag ma doone. Hubsiino waxa ku filan, in aanay dawladdu
                ka qaadin cashuur ama ajuuro xoolaha Carabtayadu leedahay, waxaa taas la
                mid ah in ay dawladdu iyadoo xaqeedii ka laabatay haddana qayb
                sharcidarro ah uga hesho laga dhacay dad Ilaah weyna caabuda. Waa in la
                helaa dawladdoo waddooyin dhista isgaadhsiintana hawl yaraysa, marka
                sidaa wax loo qabto waxaa imanaya dadkoo ka faa’iideysta. Hadday u
                jeeddadaadu sidaa u eg tahay, wax qabashana ku darto, hirgelinteeda
                gacantaaday ku jirtaa. Ogsoonow, haddaad iskudaydo in aad ka joojiso
                Carabtaada iyo kuwa ku raacsan dhaca ay ku qaadayaan Carabta kale iyo
                dadka ku nool xukunka dawladda hoostiisa, in dawladdu celinayso
                Carabteeda waxaasoo kale samaynaysa dawladduna dhisi doonto waddooyin
                cusub isgaarsiintana hagaajinayso. Waxaanu waraaqdaadii ka akhrinay
                dacwo odhanaysa, in markab kaa afduubay dooni. Doonta ma afduubin markab
                Ingiriis leeyahay, haddiise markab dawlada kale xabbaadhay, sababtuu
                sidaa u yeelay, shaki la’aan waxay ahayd in uu halqafo hubka iyo
                rasaasta ama qalabka kale ee loo sidey in ay dadkaaga Carabta la colka
                ahi wax ku boobaan. Si kastaba ha noqotee, hadday dhacaan wax aad qalad
                ku tirineyso, waxaannu kugu adkaynaynaa in aanad ka qarin wakiilka
                dawladda Dhamme Korduu, kaasoo had iyo goor xaqa ku caddeeya wax
                qabadkiisa iyo go’aankaba, aamminna ah, iskuna deya inuu waddanka
                hagaajo dadkiisana barwaaqeeyo. Kuwa dantooda raacatada ahi, si guraac
                been ah bay wax kugu sheegaan, ee ha rumaysan. Waxaannu ku tala jirraa
                in aannu 25 maalmood halkan joogno, waxaadna yeeshaa in aad soo dirato
                ergo aad ka soo xulatay raggaaga wax aqoonka ah daacaddana kuu ah, si ay
                noogula kulmaan halkan, oo noogala tashadaan wixii su’aalaad ah oo dhan,
                noona siiyaan sababaha ay foodda saarayaan dacwadahaagii ku yiil
                waraaqdaadii aad u soo dirtay wakiilka dawladda, Dhamme Korduu. Waxaannu
                siinaynaa ergada nabaddii Ilaahay iyo tii Nebigiisa, nabadda Ingiriiska
                weyn iyo nabaddayadaba, waxaanna ku ballan qaadaynaa markaannu la
                shirno, kana dhegeysanno ujeeddadooda, kana dhaadhicino ujeeddadayada
                iyo afeeftayadaba, in aannu nabad gelyo dib kuugu soo celino, waxaannuna
                aamminsanahay amarka Ilaahay soo laabadka inay kuu war keenaan iyagoo ka
                mahad sheeganaya xannaanaday halkan ka heleen. Warkan xor saafi ah baad
                u tahay jid allaale ka aad jeceshahay in aad raacdo. Ergadaadu ha
                taqaanno af Carabiga, kaasoo ah afkaannu ruuxayagu ku hadalno,
                waxaannuna rabnaa in aannu iyaga la hadalno iyadoon afhayeen loo
                baahan.</p>
            <p>Wadaadkii jawaab lagama helin muddadii loo qabtayna waa dhammaatay,
                ergadii markay dadkii dawladda Ingiriiska Soomaaliya u joogey waraysteen
                waraaqihii Sayidku soo diri jireyna akhristeen, wararkii Daraawiish ka
                imanaayeyna dhegeysteen, heerka Daraawiishtu maraayana xoogeysteen iyo
                siyaasadda dabaysha waddanka ka soo dhacaysana qiyaaseen, xogwarran
                ballaaran bay dawladda Ingiriiska u qoreen. Waxa la weriyey
                xogwarrankaas inaan weli la daabicin waayo dadku iney akhristaan looma
                oggolayn.</p>
            <h3 id="guuriddii-ingiriiska">Guuriddii Ingiriiska</h3>
            <p>1909kii bishii Nofembar ayaa waxaa Boqortooyada Ingiriisku talo ku
                gaartay dhulka baadiyaha ah oo dhan in laga guuro oo xeebta keliya la
                dego si rebeshka iyo weerarka dadka looga durko. Bisha 6dii ayaa
                dawladdu taar u soo dirtay wakiilkii u fadhiyey Berbera iyadoo amraysa
                in uu fuliyo taladaas dawladdu goosatay. Sidaa daraaddeed ayaa
                Ingiriisku ka guuray dhulka Oogo loo yaqaan oo dhan oo wuxuu isugu tegey
                xeebaha Berbera, Saylac iyo Bullaxaar, dadkii raciyadda ahaa ama
                raacsanaa wuxuu u sheegay inaan dawladda Ingiriisku ninna dib u
                ilaalinayn, waxayse idin siinaysaa hub idinku filan si aad Daraawiish
                isaga celisaan.</p>
            <p>Isla markaasna wuxuu siiyey dab iyo rasaas, hase ahaatee waxa dhacday
                waxaan la fileyn. Taasoo ah dadkii intuu hubkii isu qaatay isagii
                gudihiisa iskula wada jeestey oo Daraawiish ka sokow isagii dhexdiisa
                iswada diley oo isdhacay oc nin waliba ninkuu ka itaal roonaa ku duuley.
                Taana waxa ka dhashay inuu dad badani Daraawiish u guuro. Lama koobi
                karo, lagamana sheekayn karo wixii meeshaas ka dhacay, waxaana gugaas
                loo yaqaan Xaaraamacune. Dilkaa, dhacaa, weerarkaa iyo xumaantaa waxa u
                badnaa dadkuu Ingiriisku ka dhex baxay iyo dhulkuu ka guuray ee dhinacii
                Daraawiishta waxba kama dhicin. Waxaad mooddaa in Daraawiishtu dagaalkii
                iyo rabshadihii ka gaabsadeen markii Ingiriisku xeebta isugu guuray,
                hase ahaatee, siyaasaddooda qabow waa xoojiyeen.</p>
            <p>[Koofil oo hub qaybinaya]</p>
            <p>Haddii xogwarrankii la akhriyey arrintana la eegay, waxaa la gartay
                in dhulka miyiga ah oo dhan laga guuro, hase ahaatee xeebaha la sii
                haysto oo hadba siday arrintu u dhacdo lagu ishaafalateeyo.</p>
            <p>Rijaad Koofil oo markaa joogey Burco oo Daraawiishta gaar ka ahaa oo
                malaha farriimo guurista ku saabsan Waaliga ka helay isagoo talo iyo
                xogwarran bixinaayey wuxuu yiri:</p>
            <p><em>The Mullah had been reported as intending to kill and eat all his
                    remaining stock before the Ramadan fast at the end of September, after
                    which he would be compelled by sheer desperation to assume the
                    aggressive. In that event, the Commissioner pointed out two possible
                    courses:</em></p>
            <p><em>1. Hold on the Burao and Sheikh forts and endeavour to keep open
                    Berbera-Sheikh-Burao line of communications until the arrival of
                    reinforcements; or</em><br />
                <em>2. Withdraw to the coast. Of these two courses I am of opinion that
                    the first is the only possible one.</em>
            </p>
            <p><em>At the same time the Commissioner proposed to remove any cause of
                    provocation by withdrawing the British force from the Ain Valley,
                    leaving only 40 tribal militia at Eil Dab as an observation
                    post.</em></p>
            <p><em>To this scheme, which erred, if at all, on the side of surrender,
                    Lord Crewe gave his consent, and at once took steps to render it
                    effective.</em></p>
            <p><em>It was arranged that 1500 men should be requisitioned for service
                    in the country, 400 from Aden, 500 from Uganda, 400 from the East Africa
                    Protectorate, and 400 from Nyasaland, and the India office, as well as
                    the Governors of Uganda and the Protectorate, were at once warned to
                    that effect; permission being accorded the Commissioner to put the forts
                    at Sheikh and Burao in a state of defence, and hold on to them if
                    necessary till the arrival of reinforcements.</em></p>
            <p>Hadalkaas waxa loo tarjami karaa sidatan:</p>
            <p>“Waxa la soo sheegay in Wadaadku damacsanaa inuu cuno dhammaan
                xoolaha uu haysto inta ka horraysa bisha Soonqaad, dhammaadka Sebtember,
                markaasoo ay kolleyba qasab ku noqon doonto inuu weerarro soo kiciyo.
                Markaa ayaa waaligii wuxuu farta ku fiiqay in laba waddo middood la
                raaci karo:</p>
            <ol type="1">
                <li>In gacanta lagu sii hayo qalcadaha Burco iyo Sheekh, laguna dadaalo
                    in jidka Berbera-Sheekh-Burco uu war-isgaarsiinta u furraado intii war
                    kale ka imanaayo.</li>
                <li>In xeebaha dib loogu qaxo oo halkaas lagu ekoonaado.</li>
            </ol>
            <p>Anigu waxaan qabaa in labadaa waddo tan hore ay tahay midda keliya ee
                suuragalka noqon karta.</p>
            <p>Isla waqtigaas waaligu wuxuu soo jeediyey in laga digtoonaado wax
                alla wixii iska hor imaad keenaya iyadoo ciidammada Ingiriiska Cayn laga
                kaxaynayo, Ceeldhaabna lagu dhaafo 40 Ilaalada Soomaalida ah.<br />
                Mashruucaas oo qalad ahaa, haddiiba isdhiibid looga jeedey, Mudane Kruu
                waa oggolaaday, isla markiibana waxa la qaaday tallaabooyinkii taas lagu
                fulin lahaa.</p>
            <p>Waxa la amray in 1500 oo nin la diyaariyo si ay dalka uga shaqeeyaan,
                400 Cadan laga keeno, 300 Yugaandha ka yimaaddaan, 400 Maxmiyadda
                Afrikada Bari laga keeno iyo 400 Niyaasalaan laga keeno. Xafiiska
                Hindiya iyo Waaliyaasha Yugaandha iyo Maxmiyadda waxa la siiyey digniin
                caynkaas ah, waaligiina waxa loo oggolaaday inuu qalcadaha Burco iyo
                Sheekh heegan ku ahaado oo uu ku adkaysto ilaa ciidammadaasi soo
                gaarayaan.”</p>
            <p>Ka guuriddaasi markay hirgashay sarkaal Ingiriis ah oo saraakiishii
                Soomaaliya joogtey ka mid ahaa oo malaha guurista ka xumaa magaciisana
                la oran jirey C. E. Dansi ayaa markuu dalka Soomaaliya ka tegey
                waxyaalihii dhacay ka warramay isagoo ku qoray wargeyska la oran jirey
                <em>Morning Post</em>, wuxuu yiri:
            </p>
            <p><em>“I left Somaliland when the evacuation began, and, owing to the
                    part I had been compelled to play then, nothing will ever take me back
                    to face the natives (despicable as many of them are), who believed the
                    word of the British Government as passed to them by men… To go back to
                    the beginning of the Somaliland scuttle, in 1970, Mr. Winston ca.
                    Captain Cordeaux, the Commissioner in Somaliland, was away on leave when
                    Mr. Churchill (then Under Secretary of State for the Colonies),
                    travelling in one of his Majesty’s ships, appeared at Berbera. Churchill
                    started on his well-known, well-advertised tour in East Africa. He
                    remained there, I think, some twenty-four hours, rode nine miles away
                    from the coast, interviewed a few coast Officials and one military
                    officer, and retired knowing all about Somaliland.</em></p>
            <p><em>I was at the time in Burao. Within a few days of Mr. Churchill’s
                    departure the news reached me that he had announced as his opinion to
                    all and sundry that the evacuation of Somaliland was his policy. News
                    travels apace in Somaliland; within a few weeks every native knew of
                    this, and then our troubles began, culminating in 1908 by the Mullah
                    writing an offensive letter to His Majesty’s Government ordering them to
                    leave ‘his country’. Mr. Churchill had thus found an able and powerful
                    colleague.</em></p>
            <p><em>Thus do politicians complicate the problem of government for the
                    unfortunate officials on whom its administration devolves.</em></p>
            <p><em>But Mr. Churchill’s inability to keep his opinions to himself did
                    much more harm than that; it upset the country that was inclining to
                    settlement, bread renewed hope in a rascally marauder, and thereby cost
                    the British people many thousands of pounds, a number of deedless lives,
                    poor Corfield’s among them, and a loss of prestige for which it is at
                    present impossible to estimate.”</em></p>
            <p>Hadalkaas waxa af Soomaali loogu tarjami karaa sidatan:</p>
            <p>“Dalka Soomaaliya waxaan ka soo kacay markii miyiga laga guuray oo
                xeebaha loo qaxay, ayadoo ay iigu wacan tahay qaybtii qasabka igu ahayd
                inaan ka qaato, ayaanay jirin wax igu celin karaa inaan mar dambe ku
                laabto Soomaalida (oo badankoodu ay xaqiiriin yihiin), hadalka dawladda
                Ingiriisna sidaan ugu tebiyey u rumaystay… Haddii dib loogu laabto
                socodkii degdegga ahaa ee uu Mudane Jaajil ku yimid dalka Soomaalida
                markii uu ku jirey socdaalkiisii caanka ahaa, sida ballaaranna
                dicaayadda fiican loogu fidiyey ee uu ku maraayey Afrikada Bari 1907dii.
                Dhamme Korduu oo markaa ahaa Waaliga dalka Soomaalida fasax buu ku
                maqnaa kolkii Mudane Jaajil (oo isna ahaa Kuxigaha Wasiirka
                Mustacmaraadka) uu yimid Berbera isagoo ku jooga markab ka mid ah
                maraakiibta Boqortooyada Ingiriiska. Wuxuu sidaan filaayo halkaas joogey
                muddo 24 saac ah xeebtana 9 mayl buu ka fogaaday isagoo faras fuushan,
                dhawr sarkaal oo xeebta jooga iyo sarkaal milateri ahna wax buu
                weydiiyey, dabadeedna dib buu uga laabtay dalka Soomaalida isagoo wax
                walba ka og aan war ugu dhinnayn.</p>
            <p>Anigu waqtigaas waxaan joogey Burco; dhawr maalmood ka dib markuu
                Jaajil tegey ayaa warku igu soo gaaray inuu ku dhawaaqay inuu isagu sal
                iyo baar u lahaa siyaasadda ah in dalka Soomaalida laga baxo. Warku
                dalka Soomaalida degdeg buu u socdaa, dhawr toddobaad kaddibna nin kasta
                oo Soomaali ahi taas waa ogaa, markaa baana dhibaatooyinkaygii bilawdeen
                iyagoo heerkii ugu sarreeyey gaaray 1908 markii uu Wadaadku dawladda
                Boqortooyada Ingiriis u soo qoray warqad weerar ah oo uu amar ku
                siinaayo inay ‘dalkiisa’ uga baxaan. Sidaas ayaa Mudane Jaajil ku helay
                saaxiib awood badan iyo xoogba leh.</p>
            <p>Sidaas baa ragga siyaasaddu ay u qasayaan arrinta xukunka ayadoo ay
                taasi dhibaato u keeneyso saraakiisha ayaanka daran leh ee taliska
                gacanta ku haya.</p>
            <p>Mudane Jaajil oo awood u heli waayey inuu ra’yigiisa isagu isku
                koobo, waxay keentay dhibaatooyin intaas ka badan. Waxayna khal-khal
                gelisey dal u janjeeray in dejinta arrimihiisa xalli laga gaaro, wuxuu
                dhiirri geliyey dhagar iyo isdil, sidaa daraaddeedna wuxuu dadka
                Ingiriiska u soo jiidey kumanyaal gini, geeri badan oo aan loo baahnayn
                oo marxuumkii Koofil ka mid ahaa iyo sharaf dhac weyn oo aan suuraggal
                ahayn in waqtigan hadda ah la qiyaaso.”</p>
            <p>Ingiriiska iyo dadka raaciyadda u ah oo dalkaa degganaa waxay
                rumeysnaayeen mar haddii dawladdu miyiga ka guurto inay Daraawiishi
                calan cad u qaadan doonto. Hase ahaatee siday malaynayeen ma noqon ee
                waxay ku dhaqaaqeen tabaabulsho qabow. Hase ahaatee waxa jirey dad xoola
                doon ah, magaca Daraawiisheedna huwanaa oo had iyo jeer dadka xoolaha ka
                dhacaayey.</p>
            <p>Daraawiishi waxay isku dayeen dhulka gaalku ka guurey dadka deggan
                inay siyaasaddooda ku faafiyaan si ay u soo jiitaan. Dhawr gabay oo yaab
                leh oo dadkana magaca Daraawiishta ugu yeeraya ayaa soo baxay. Meelaha
                laga tilmaami karo Cayn, Saraar, Gar-adag, Ceel-afweyn iyo Ceerigaabo
                horay bay u galeen xagga degmada iyo xagga siyaasaddaba, maxaa yeelay
                waxay filaayeen inuu Ingiriisku dhulka Soomaalida iskaga baxayo.</p>
            <h3 id="geelii-daboolane">Geelii Daboolane</h3>
            <p>Sayidku markuu waraaqdii Wingeet helay wuxuu u qaatay sida markii
                dambe arrintu u dhacday, in Ingiriisku Daraawiish quursanaayo ama aanu
                aqoonsanayn, maxaa yeelay markii hore waraaqihiisii lagama jawaabin,
                markii xigeyna siduu doonaayey lama yeelin, eeddii iyo gardarradiina
                Daraawiish baa la saaray. Sidaa daraaddeed Sayidku waa ka xumaaday
                iyadoo arrintii halkaa taagan tahay oo aan Daraawiishi wax tallaabo ah
                qaadin ayaa waxa hoos u tashaday 600 oo Darwiish waxay ku guddoonsadeen
                inay degmooyinka Soomaaliyeed ee Ingiriiska raciyadda u ah xoolo ka soo
                dhacaan. Iyagoo aan la ogeyn bay Ilig ka ambabaxeen, jidkii toobiyaha
                ahaana waa ka leexdeen oo waxay dhambaleen hawd iyo ciid, dad ay is
                arkaanna waxa ugu horreeyey Dannood. Halkaasay ka ilaalo dirsadeen.
                Dabadeedna meel la yiraahdo Xaguuga iyo Deerafadal oo Burco hawd koonfur
                ka xigta ayey geel xeraadda soo fidda baxay ku galeen. Geelba geel ka
                tilman lehe geelaa la baxay Daboolane ayay soo dheceen; raacdaa ka daba
                timid oo waxay ku soo gaartay Gallaaddi. Si xun baa loogu dagaallamay,
                hase ahaatee geelii Daraawiish baa u xoog roonaatay. Geelaa markii
                xaruntii la geeyey aad baa loogu farxay, hase ahaatee nimankii laga soo
                qaaday caloolxumo iyo hurgumo weyn buu geliyey, colaad xunna waa
                reebey.</p>
            <p>Markii geelii Daboolane xarunta la keenay waxa muuqatay in nabad la
                helo daayoo in hadal laysugu yimaadaa aanu suuraggaleyn, Daraawiishi
                waxay filataa waa col Ingiriis iyo dadka raacsan ka soo baxa
                ciidankoodii waa heeggan faraskana waa heensaysan yahay in kastoo
                hasaawohoodu sidaa ahaa haddana siyaasadda Ingiriisku wadaa kama
                qarsoonayn.</p>
            <p>Dhinaca Daraawiishta haddaan u noqonno waxa jirtey markii Talyaaniga
                iyo Biyamaal dagaalku ka dhex dillaacay dhawr boqol oo nin ayaa Banaadir
                ka tegey oo xaruntii Daraawiishta u kacay si ay dab iyo hub ay ku dagaal
                galaan uga helaan, dabadeedna waxay mareen waddada Tubjanno la baxday oo
                Gallaaddi iyo Docmo isu marta, toobiyaha Mudugna waxay uga ufoodeen
                askartii Keenadiid.</p>
            <p>Raggaas iyo Daraawiish la socotaba waxa helay col Ogaadeen u badan oo
                Ingiriisku dab iyo rasaas soo siiyey, waxaana laga diley boqol ku
                dhowaad. Taasna aad bey Daraawiishi uga xumaatay, eeddiina waxay saareen
                Ingiriiska ayagoo leh nabaddii ayuu jebiyey.</p>
            <p>Bishii Maarso 1909kii ayaa qusuusidii tala u fariisatay si ay uga
                tashadaan aayahooda dambe iyo gardarrada xad dhaafka ah oo lagu
                sameynayo, Saydkii waraaq hadalla waaweyni ku qoran yihiin buu
                Ingigriiska u diray, hadalladii ku yiilna waxa ka mid ahaa, “Markii hore
                waraaqo badan baan idiin soo diray si wanaagsan baan idiin la hadlay,
                hase ahaatee hadalkaygii lama maqlin codsashadaydiina lama yeelin,
                haddaan doonyahaygii, raggaygii iyo xoolahayagii la ii keenin oo
                dawladda Ingiriis nala heshiin, geelana waa qaybsanaynaa xaqayaga
                maqanna waa doonaynaa.” Waraaqdaas faallo gaaban oo Doglaas Jardiin uu
                ka bixiyey wuxuu yiri:</p>
            <p><em>“Whatever the Mullah’s eventual intentions may have been, it is
                    clear that for the moment he proposed to mark time until the break of
                    the rains, before which it was imposible for him to cross the waterless
                    southern Haud without abandoning the greater part of his property and
                    stock. In his letters he revealed no very genuine desire for a
                    settlement; and the reader can best judge of his attitude from the
                    following effusion which was received in March, 1909.”</em></p>
            <p>Intaas waxa af Soomaali loogu tarjami karaa sidatan:</p>
            <p>“Wax kasta ha ahaato tabta Sayidku ee waxaa cad inuu haatan doonaayo
                inuu waqtiga dib u dhigo ilaa roobku da’o, maxaa yeelay goortaas ka hor
                kama tallaabi karo Koonfur Hawd isagoon xoolihiisa qayb weyn ka tegin,
                waraaqihiisa wuxuu Sayidiku ku muujiyey inuusan heshiis dooneyn; qofkii
                akhriya waraaqda hoos ku qoran ee jahawareerka leh oo laga helay Sayidka
                bishii Maarso 1909, wuxuu garun ulajeeddadiisa.”</p>
            <p>Waraaqdii Daraawiishi dirtay oo af Carabi laga soo tarjamay waa
                tan:</p>
            <p><em>“This letter is sent by the Dervishes to the English Government,
                    and the object of writing this letter is because of the dispute which
                    has taken place between us and the Government.</em></p>
            <p><em>First, we inform you that this dispute was caused by Swayne,
                    Bordeaux, and Musa Egarreh. These three persons have spoiled the country
                    altogether. At first the country was quite, and the people were
                    contented, also there was much stock in the country. After a while
                    Swayne went away from the country, and the orders of the Government
                    passed into the hands of the intriguers mentioned above. The country is
                    spoiled as before. We are looted, our men are killed and imprisoned, and
                    our dhows were seized; we are taxed, and our country is taken away from
                    us by force.</em></p>
            <p><em>We sent letters to Cordeaux, and we wrote and said: “You must
                    return our stock, release our women and our dhows, and depart from our
                    country.” We were not listened to, and our request was not granted. This
                    gave rise to all this agitation.</em></p>
            <p><em>Secondly, we inform you that we have in our possession the camels
                    belonging to the Ishaak. These I will distribute among the Dervishes
                    unless Government makes a settlement with us, returns our stock, and
                    grants our requests and releases our dhows and leaves our country, and
                    abstains from pressing us. If your request is granted we shall be
                    content and happy and peace. If not, then we will say it is the will of
                    God, and divide the camels and eat them up. We will send out our men in
                    every direction to safeguard our interests and to secure our
                    protection.</em></p>
            <p><em>Signed:</em><br />
                <em>The Seyid Hashimi Mohamad Bin Abdulla and all the other
                    Dervishes.</em>
            </p>
            <p><em>P.S.: If you make peace with us we ask you to return to us the 95
                    men that were killed at Galadi and the 15 men killed in the Nogal, also
                    15 rifles, 88 she-camels that were looted from us by the Jama Said, and
                    the dhows with their crews and cargoes, and finally to leave our
                    country.</em></p>
            <p><em>Our chief grievance and the main cause of this dispute is that
                    the Government has forgotten us, also the money which was the cause of
                    Deria Araleh’s death; and the other matters which I have written
                    above.</em></p>
            <p>Waraaqdaas waxa af Soomaali loogu tarjami karaa sida tan:</p>
            <p>“Waraaqdan Daraawiish baa u soo dirtay dawladda Ingiriis,
                ulajeeddadeeduna waa is afgaran waaga na dhex yaalla annaga iyo
                dawladdaas. Marka hore, waxaan idin ogeysiinayaa inay is afgaran-waagaas
                sabab u yihiin Suweyn, iyo Korduu iyo Muuse Igarre. Saddexdaas nin baa
                dalka oo dhan beleyey. Awel dalku waa xasilloonaa, dadkuna raalli buu
                ahaa, dalkana xoolaa ka buuxay. Muddo ka dib ayaa Suweyn dalka ka tegey,
                awooddii dawladduna waxay u wareegtey gacmaha khaayimiinta kor lagu
                sheegay. Dalka sidii horaa loo beleeyey, waa nala dhacay, raggayagiina
                waa la laayey, waana la xirxiray, doonyahaygana waa la maroorsaday,
                waana la cashuuray, dalkayagiina xoog baa nalakaga qaaday.</p>
            <p>Korduu waraaq baannu u dirnay aannu ku leenahay: “Waa inaad
                xoolahaygii noo soo celisaa, haweenkayagii iyo doonyahaygiina noo soo
                furtaa, dalkayagana ka baxdaa.” Nalama maqlin, codsashadayadiina
                nalakama yeelin. Taasaa kicisay bulaanka oo dhan. Tan labaad, waxaannu
                ku ogeysiinaynaa inaannu geelii Isaaq haysanno. Geelaasna Daraawiish
                baan u qaybinayaa, haddii aan dawladdu nala heshiin, xoolahaygiina la
                soo celin, codsashadayadiina naloo yeelin, doonyahayagiina naloo deyn,
                dalkayaga aan laga bixin, cadaadintana nalaka deyn. Haddii
                codsashadayada la yeelo raalli baannu ahaan doonnaa, farax iyo nabadna
                waa ku noolaan doonnaa. Haddii kalase geela waana qalan doonnaa, gees
                kastana raggayagaan u diri doonaa si ay u ilaaliyaan danahayaga
                nabadgelyadaydana u hubiyaan.”</p>
            <p>Waxaa saxiixay: Sayid Maxamad Bin Cabdille al-Haashimiy iyo
                Daraawiishta kale.</p>
            <p>F.G.: Haddaad nabad nala samayneyso, waxaannu ku weydiisanaynaa in
                aad noo soo mag-dhawdid 95 nin ee lagu diley Gallaadi, 15 nin ee lagu
                diley Nugaal, iyo 15 buntukh, 89 halaad ee Jaamac Siyaad naga dhacay,
                labadii doonyood iyo shaqaalahoodii iyo badmareenadii wadey iyo wixii
                saarraa, iyo ugu dambaysta oo aad waddankayaga nooga guurto.</p>
            <p>Urugada weyn ee na haysata iyo sababta keentay muranka waa dawladda
                oo na illowdey, iyo lacagtii ahayd sababtii lagu diley Diiriye Carraale
                iyo arrimaha kale ee aan kor ku soo qoray.</p>
            <p>Warqaddaasi markey Ingiriiska gaartey degdeg buu uga jawaabay in
                kastoo hadallada warqadda ku qornaa kuwii hore ayan waxba kaga duwanayn
                hadallo tifaftiran ayaa laga helay waraaqdiina waa tan:</p>
            <p><em>After compliments:</em></p>
            <p><em>To Sheekh Mohammad Abdulla.</em></p>
            <p><em>This is to inform you that I have received your letter, in which
                    you speak of the English Government and your people. First, I wish to
                    inform you again that the English Government has no desire to quarrel
                    with its neighbours or to interfere in their affairs. But, on the other
                    hand, the English Government expects that its neighbours shall do the
                    same, and will not allow any interference with its own affairs.
                    Secondly, I inform you that, if there be any fitna, the cause of it is
                    that you have been interfering in the affairs of tribes under the
                    English Government. Formerly the Warsangeli were contented and obedient.
                    Then you interfered in their affairs, and they became disobedient, and
                    you assisted them with men and rifles. You were warned that they are
                    Briitish subjects, and that you should not interfere. But you paid no
                    heed, and now all the troubles and punishments which the Warsengeli will
                    have to bear are due to your interference. In the same way you tried to
                    persuade the Ishaak tribes to follow the example of the Warsangeli, and
                    to cease from obeying the Government. But they would not listen, and
                    have shown me the letters which you were constantly sending them. In
                    these letters you were abusing the Government in every way, and at the
                    same time you were sending me words of peace. Also you persuaded the
                    Buraad to steel camels from the English tribes, and to take them to you.
                    And all this time your words to me were of peace.</em></p>
            <p><em>Thirdly, with regard to your request, know that the English is in
                    no way concerned with the 95 men killed at Galladi. These men were
                    Biamal, and they were killed by the Ogoden, who are not British
                    subjects. This you know well. But, if you realy think the Ogoden are
                    British tribes then why do you constantly raid them? This is not
                    according to the peace. With regard to the 15 men killed in the Nugal
                    and the 15 rifles, you must know that these men were Warsangeli, and
                    they received the reward of their disobedience. If they were your people
                    as you say, why did you send them to attack the English tribes in the
                    Nugal? This is not in accordance wiith peace. With regard to the
                    buggalows, or their crew, or their cargo, the Government cannot return
                    what it has not taken.</em></p>
            <p><em>Lastly, I wish to tell you this. You have written me many letters
                    saying that you desire to maintain the peace, and 1 was willing to
                    believe your words. But all the time you were sending men and letters
                    secretly to the tribes, persuading them to leave the Government, and
                    abusing the Government and all those who obeyed the Government. You now
                    write to me again saying that you desire peace, but now I find it
                    difficult to believe your words after what has happened. Now, therefore,
                    if you really wish for peace, return to me the camels which you took
                    from the Ishaak without cause, and withdraw your men and rifles from the
                    Warsangeli, and cease from interfering with them and other British
                    tribes. If you do this without delay, l shall know that you really
                    desire peace. Otherwise I shall know that you words are not true, but
                    are intended to deceive me. This and Salaams.</em></p>
            <p><em>H. E. S. Cordeaux Commissioner</em></p>
            <p>Warqaddaas waxa af Soomaali loogu tarjami karaa sida tan:</p>
            <p>“Waxay ku socotca Sheekh Maxamad Cabdulle Xasan. Waxaan ku
                ogeysiinayaa inaan waraaqdaadii helay, aad kaga hadlaysey fidmada ka
                dhexdhacday qabaa’ilka dawladda Ingiriisku u taliso iyo dadkaaga. Marka
                hore, waxaan doonayaa inaan mar labaad ku ogeysiiyo inaan dawladda
                Ingiriisku dooneyn in ay la muranto deriskeeda, ama farageliso
                arrimahooda. Hase ahaatee, dhinac kale, dawladda Ingiriisku waxay
                filaysaa in deriskeeduna sidaas oo kale yeelo, dawladda Ingiriiska ma
                oggolaanayso in arrimaheeda la fara geliyo. Tan labaad, waxaan ku
                ogeysiinayaa haddii ay wax fidmadi dhacdo inay sabab u tahay faragelinta
                aad arrimaha qabaa’ilka ay dawladda Ingiriiisku u taliso soo
                faragelisey. Warsangeligu awel hore raalli buu ahaa, dawladda oggol.
                Dabadeedna arrimahooda ayaad faragelisey, markaasay caasiyoobeen, rag
                iyo banaadiikhna waad ku caawisay. Adiga waa laguu digay inay yihiin
                raaciyad Ingiriis oo aadan soo faragelin. Hase ahaatee dan uma aad
                gelin, dhibaatada iyo ciqaabta Warsangeli haatan la marinaayana waxay ku
                mutaysteen fara-gelintaadii. Sidaasoo kale, waxaad isku dayday inaad
                kiciso tolalka Isaaq oo ay Warsangeli ku daydaan, dawladdana ku
                caasiyoobaan. Hase ahaatee kuma ay dhegeysan, waxayna i tuseen
                waraaqihii aad mar walba u soo diri jirtey. Waraaqahaas dawladdaad si
                walba ugu cayday, isla markaana nabad baan doonayaa baad i lahayd.<br />
                Waxaad kaloo burcadda ku dirqiday inay tolalka Ingiriisku u taliyo geela
                ka soo dhacaan oo kuu keenaan. Waqtigaas oo dhanna hadalladaadu waxay
                ahaayeen kuwo aad nabad ku dooneyso.</p>
            <p>Tan saddexaad, arrintii ku saabsanayd codsashadii waa inaad
                aqoonsataa inayan dawladda Ingiriis waxba ugu jirin 95kii nin ee
                Gallaaddi lagu diley. Raggaasi Biyamaal bay ahaayeen, Ogaadeen baana
                laayey oo aan ahayn raciyadda Ingiriis. Taasna si fiican baad u og
                tahay. Hase ahaatee, hadday kula tahay inay Ogaadeen raciyad Ingiriis
                yihiin maxaad mar kasta u weerartaa? Taasi ma waafaqsana nabadda.</p>
            <p>Arrinta ku saabsanayd 15kii nin ee lagu diley Nugaal iyo 15kii
                bundukh, waa inaad ogaataa inay nimankaasi Warsangeli ahaayeen; waxayna
                heleen caasinimadooda abaalkeedii. Hadday dadkaaga ahaayeen sidaad
                tidhi, maxaad ugu soo dirtay inay weeraraan tolalka Ingiriisku u taliyo
                ee Nugaal deggan? Taasi ma waafaqsana nabadda. Arrinta ku saabsan
                doonyaha ama baxridoodii ama shixnaddooda, dawladdu ma soo celin karto
                wax ayan qaadin.</p>
            <p>Ugu dambaystii, waxaan doonayaa inaan kuu sheego sidan soo
                socota:<br />
                Waraaqo badan baad ii soo dirtay aad ku leedahay nabad baan doonayaa,
                anna waxaan aad u rabay inaan hadalladaada rumeysto. Hase ahaatee mar
                kasta rag iyo warqado sir ah baad u direysey tolalka, adigoo ku
                dirqiyaya inay dawladda ka tagaan, dawladda iyo wixii oggol oo dhanna
                caayaya.<br />
                Haatanna warqad baad ii soo qortay aad ku leedahay nabad baan rabaa
                haddase dhib bay igu tahay inaan hadalladaada rumaysto wixii dhacay ka
                dib. Haddaba, hadday dhab kaa tahay nabad doonista, geelii aad sabab
                la’aanta Isaaq kaga dhacday ii soo celi; raggaaga iyo banaadiikhdaadana
                Warsangeli kala noqo hana fara gelin arrimahooda iyo kuwa tolalka kale
                ee Ingiriisku xukumo. Haddaad taas dhaqso u samayso, waxaan aqoonsanayaa
                inaad run ahaan nabad dooneyso; haddii kale waxaan ogaanayaa inayan
                hadalladaadu run ahayn oo aad uga jeeddo inaad igu khiyaanto. Sidaas iyo
                salaan.”</p>
            <p>H. E. S. Korduu</p>
            <h3 id="doodaye-maxaad-oran">Doodaye Maxaad Oran?</h3>
            <p>Laba sano iyo dheeraad haddii waraaqo iyo farriimo iyo ergo laysu
                diraayey wax garowshaana haba yaraatee aan la kala helin, Daraawiish
                waxay la noqotay in wax wanaag ah oo Ingiriis laga filaa ama laga
                dhawraa aaney jirin, waraaqaha ka imanaya ayaana u marag ah. Intaana
                waxa socotey dood la isku afgaran waayey oo ka koobnayd shan
                qodob.<br />
                Ingiriisku wuxuu ku doodaayey saddex hal, Daraawiishina wexey ku
                doodaayeen saddexdaa hal, tan Ingiriiskana ma diiddanayn ee shuruud bey
                ku xireen.</p>
            <ol type="1">
                <li>Ingiriisku wuxuu lahaa Warsangeli waa raaciyad Ingiriis ee doc uga
                    leexda, Daraawiishina waxay lahayd maahee waa Daraawiish.</li>
                <li>Ingiriisku wuxu lahaa nimanka dabatada ah oo Nugaal fadhiya naga
                    celiya, Daraawiishina waxay lahayd annagu nimankaa idinkuma soo dirin
                    Daraawiishna ma aha.</li>
                <li>Ingiriisku wuxuu lahaa geelii Daboolane soo celiya. Daraawiishina
                    waxay lahayd anana xoolaa naga maqan aan wax is dhaafsanno.</li>
                <li>Daraawiishi waxay lahayd doonyahaygii iyo waxay sideen dad iyo maal
                    ha naloo soo cesho, Ingiriiskuna wuxuu lahaa doonyaha Talyaani baa
                    qabsaday.</li>
                <li>Daraawiishi waxay lahayd xoolihii Caado nalaga dhacay ha naloo soo
                    celiyo, Ingiriiskuna wuxuu lahaa Ogaadeen iyo Xabashi baa dhacay.</li>
            </ol>
            <p>Si kastaba arrintu ha ahaatee markii waraaqdii Ingiriisku soo diray
                oo aan dhowaan soo xusnay xarunta soo gaartey si fiican baa loo akhriyey
                isla markaa waxaa soo baxay Jiifto uu Sayidku ku caddaynayo inuu
                Ingiriisku khiyaamo wado hadal dambe oo la isugu yimaadana oodda loo
                rogay, jiiftadiina waa tan:</p>
            <p>Ogaadeen ha ii dirin, dacwad baan ka leeyahay<br />
                Duul haad Amxaaraa kaa dooni maayee<br />
                Wuxuu aniga iga dilay diyo hayga siinnine<br />
                Doofaar inuu yahay anigaa u diin lehe<br />
                Amba waa ku daba geli dakanka iyo qaankee<br />
                Dirham haddii aan kaga tago anaa been dabaadee<br />
                Waxaan kaa dalbaayaa duunkaagu wuxuu qabo<br />
                Intaad dawladduu tahay adigaw damiinahe<br />
                Ma waad diidi nimankaad dumataye i soo dhacay<br />
                May kor u dabbaalaan waxay naga dadduubeen?<br />
                May dowga Caadood, galbeed uga dareershaan?<br />
                Dalkaad adigu joogtiyo, Burca maxay ka dooneen?<br />
                Dar alliyo heshiis iyo ma daawaad lahaydeen?<br />
                Mase waa dayoobeen doqon baa habowdee?<br />
                Dabeedna saw maalkii dacalkaaga kuma shuban?<br />
                Sow daabacaagiyo daftarkaaga kuma qoran?<br />
                Sow duhur dharaareed dibnahaaga kama qiran?<br />
                Sow sida dameer raran dusha kaama fuushaan?<br />
                Miyaan duudsiyaayaa kulaan Dabacayuun helo?<br />
                Haddaad daacad ii tahay, doodaye maxaad oran?<br />
                Dafir miyuu wax kuu tari daliilkii ku siiyaye?</p>
            <p>Warsengeli doc uga bayr, dacwad baan ka leeyahay<br />
                Mar hadday ku doortaan, isku dirad miihine<br />
                Dabcigaygu ma oggola, nin kuu daalasaayee<br />
                Daraawiish hadduu yahay, sidee doc uga leexdaa?<br />
                War Daarood Ismaaciil, dir miyaad wadaagtaan?<br />
                Durriyadii adoogay, miyaad iigu duurxuli?<br />
                Sow deero iyo cawl, dorraad adigu kama dhigin?<br />
                Sow dukaamadoodii, daarahaaga kuma guran<br />
                Sow doonyahoodii, dookhaan naara kuma ridin?<br />
                Sow dooraweynow ma deldelin raggoodii?<br />
                Inay kuu dudaayaa sow maba dareensanid?<br />
                Inanad dooc lilaynayn diyaar kuu ogaadee<br />
                Dikrigiyo shareecada labadaad ka duudiye<br />
                Durdurkii firdowsiyo jannadaad ka daahiye<br />
                Darbaddii cadaabkiyo dukhaankii baad ku tuuriye<br />
                War inaad dagaysana sow dareemi maayaan?<br />
                Ma ku diirsanaayaan deelqaadkan aad tiri?<br />
                Dumarkii ma furayaan xilihii dalaaqee?</p>
            <p>Doonnidii ma aan arag, dacwad baan ka leeyahay<br />
                War maxaad durduradiyo, dan la’aanta ugu dhiman?<br />
                Hadal aan dawo lahayn, sow kama diqootaan?<br />
                Dakhalkiyo shiraaciyo, badda yaa u dowlada?<br />
                Talyan waa dadkaagiyo, daayicin aad wadataa<br />
                Haddii aanad duqlaalayn Dannood sooma aadeen<br />
                Diraac Doolo iyo Ciid, duullan kuma yimaadeen<br />
                Diigaanyo ciidana darka nooma keeneen<br />
                Dildillaaca waaberi, weerar naguma daacsheen<br />
                Durqun nama dhex joogine, adaa hiil ka daalibay<br />
                Adigaa durraamiyo, docogaysi ula tegey<br />
                Adaa yiri Daraawiish, dirirteeda ii raac<br />
                Asna diradirayntaada, iga deyso kuma oran<br />
                Intaad dacatiyaysana, sow kulama daalayn?<br />
                Sow dab iyo xooliyo, daabbad kuguma caawinin?<br />
                Sow daraaddii kuma imaan, Hobyo wixii ka soo degey<br />
                Sow duubcaddaydii raggii dooxay ma ahayn?<br />
                War nin shalay damiinyahow, igu dilay daraaddaa<br />
                Berri haddaynu dirirrana, dusha iga wareentayn<br />
                Daawadayda maahayn, ma ku dayrsamaayaa?<br />
                Durruflayda gaalaad, adaa daaqsanaayee<br />
                Miyaan kala deyaayaa, adiga iyo deriskaa.</p>
            <p>Geela soo dareeriya dacwad baan ka leeyahay<br />
                Anigaba dunqaariyo dacaataa i gaaraye<br />
                Dibirrootigaagaa lawyada i diiraye<br />
                Qayradii daruurrayd adaa damug ka siiyey<br />
                Dulbaxii Gallaaddiyo dudmaa ii horreysaye<br />
                Daa’imaan wax garannine digniin iima laabnee<br />
                Dabarka Ciise lagu xiray anaa laygu dooniye<br />
                Degdeg haddaan looga furin dunidaa ifsaadiye<br />
                Dantay baan la yeeraye yaan laygu diimine<br />
                Deeqi igama juustee wax ma kala dillaallaa?<br />
                Oo wixii inoo dana, durba maysu yeellaa?<br />
                Mase ways daboolnaa nin dulmiyan Allaa oge?</p>
            <p>Dabatada aad sheegtana dacwad baan ka leeyahay<br />
                Adigaa dulleeyoo duunyada ka qaadoo<br />
                Adaa degalladoodii digaxaarka mariyoo<br />
                Adaa deeblahoodii daabaqad ku jiidaye<br />
                Diinkiyo dugaaggiyo adaa duufka siiyaye<br />
                Intaasoo darxumadaa adigaa u diiqaye<br />
                Hadday daqaqamaanoo wuxuun kaa danqaabaan<br />
                Oo waxaan dux gelinayn duleeddada ka xaabaan<br />
                Iyagaba dan gaajiyo diihaal baa u geeyey,<br />
                Adiguna dan haw gelin anna haygu diga gubin.<br />
                Dayib haddaadan odhanayn dabuubtaan ku leeyahay<br />
                Oo doxorayaashii been kugu dakhaakhuli<br />
                Bal inaan dugsuu ahay amaan idinku soo diray<br />
                Haddii aadan dambaabayn daahir maraga soo taag.</p>
            <h3 id="shirqoolkii-gumeysiga">Shirqoolkii Gumeysiga</h3>
            <p>Muddo shan sano iyo dheeraad ah haddii Ingiriisku Daraawiish la
                dagaallamayey oo ciidammadaan qaybta 2aad ku soo sheegnay lagu soo
                saaray, goobahaan magacyadooda soo sheegnayna lagu kulmay, ayaa ballan
                la qaado iyo heshiis la kala dhigtaa markii midna meelmar noqon waayey
                ayaa Ingiriisku ku fakiray oo malaha wuxuu isyiri, “Waa maxay xarigga
                adag oo isu haya Wadaadka iyo dadka raacsan? Waa diinta Islaamka ee
                sidee loo kala furfuri karaa?” Sida la og yahayna siyaasadda
                Daraawiishta iyo mabaadii’da ey ku shaqaynaayeen waxay ku dhisnayd
                diinta Islaamka iyo werdiga dariiqada Saalixiya oo xarunteedu magaalada
                Maka ahayd.</p>
            <p>1908dii dabayaaqadiisii ayaa Ingiriisku abaabuley siyaasad foolxun oo
                Sayid Maxamad ka hor jeedda. Wuxuu u yeeray koox culimo ah oo
                dariiqooyin kala duwan madax u kala ah: Qaaddiriya, Axmediya, Saalixiya
                iyo Andaraawiya. Wuxuu ku yiri, “Sayid Maxamad wuxuu doonayaa inuu dalka
                iyo diintaba madax u noqdo, hadday taasi dhacdana waxa iman doona inuu
                dariiqooyinkiinna baabbi’iyo tiisana dhulka ku faafiyo, dabadeedna isaga
                keliyi arlada u taliyo, wuxuuna amar xoog leh ka haystaa Sayid Maxamad
                Saalax oo Maka fadhiya waxa xun oo uu samaynaayana aan ka war qabin.
                Maxay idinla tahay haddaad Shiikh Maxamad Saalax u tagtaan oo wuxuu
                Wadaadku arlada ka wado uga warrantaan? Dawladduna taa waydiinku
                taageereysaa.”</p>
            <p>Waxay yiraahdeen waa oggol nahay wixii suuragal ah; waxaana laysku af
                gartay in arrintaa la socdsiiyo oo Sayidka Shiikhiis oo Sayid Maxamad
                Saalax ahaa lagu diro si uu sharafka uga qaado, ama xiriirka uga
                goosto.</p>
            <p>Qunsulkii Talyaaniga ee Cadan fadhiyey ayaa arrintaa ka war helay,
                dabadeedna Ingiriiska wuxuu u sheegay in dawladdiisu taa qayb xoog leh
                ka qaadaneyso; si kastaba arrinta ha loo maamulee, ugu dambaystii waxa
                la diray rag ey ka mid ahaayeen Shiikh Calinayroobi oo fadhiggiisu ahaa
                magaalada Laamo, dariiqada Saalixiyana shiikheedii ahaa dhinaca koofur
                oo dhan, Soomaalida dhexdeedana magac weyn ku lahaa, dadkuna si weyn u
                raacsanaa, Shiikh Ismaaciil Shiikh Isaxaaq oo Berbera fadhiyey.
                dariiqada Saalixiyana madax ka ahaa dhinaca waqooyi dadkuna aad u
                raacsanaa laguna kalsoonaa. Labaduna waxay saaxiib la ahaayeen
                ijaasadana la qaateen Shiikh Maxamed Saalax, agtiisana magac weyn bay ku
                lahaayeen. Dabadeedna waxay u sheegeen in Sayid Maxamad dunidii
                wareeriyey: dil, dhac iyo sharcidarro ku kacay; diintii Maxamadiya iyo
                dariiqada Saalixiya dawgoodii ka weecday; waxayna weydiisteen inuu taa
                wax ka qabto.</p>
            <p>Shiikh Maxamad Saalax hadalkoodii ma rumaysan, hase ahaatee wuxuu ku
                yiri; “Anigu u malayn maayo waxaad sheegeysaan in wax ka jiraan, bal
                hadalkiinna wax rumaynaya ii keena.” Dabadeedna Xaaji Cabdulla Shixiri
                oo nin caana ahaa, Daraawiishna magac weyn ku lahaa, Sayid Maxamadna aad
                ugu kalsoonaa, Cadanna wakiil uga ahaa oo danaha Daraawiishta oo dhan ka
                fulin jirey, hase ahaatee marka dambe Daraawiish ku ballan furay ayaa
                Cadan markab laga saaray oo Maka la geeyey. Dad badan oo xajka
                gudanaayeyna waa la raaciyey.</p>
            <p>Cabdulle Shixiri wuxuu halkaa ka caddeeyey waxa Sayid Maxamad laga
                sheegayaa inay run yihiin, Sheekh Maxamad Saalaxna sidaas buu ku
                oggolaaday inuu Sayid Maxamad waraaq canaan ah u qoro.</p>
            <p>Wadaadda xaruntii Daraawiishta joogey oo arrintana u war haysay waxay
                yiraahdeen, “Sheekh Maxamad Saalax wuxuu u yeeray Karraanigiisii oo
                wuxuu ku yiri, ‘Qor waxaan kuu yeeriyo.’ Isla markaa wuxuu qoray waraaq
                hadallo qabaw oo wacdi iyo waano ahi ay ku qoran yihiin.”</p>
            <p>Sheekh Maxamad Saalax wuxuu waraaqaha ku saxiixi jirey kaatun caan ah
                oo loo yaqaan, magaciisuna ku daabacan yahay; kaatunkaasna fartiisa kama
                bixin jirin markuu suuliga gelaayo maahee, maxaa yeelay waxa ku qornaa
                magaca Ilaahay. Hase ahaatee raggii xarigga baas maleegaayey karraanigii
                bay hoos kala heshiiyeen oo waxa la qoray warqad kale oo ka duwan tii
                Sheekh Maxamad qoray, hadallo aad u foolxumina ku qoran yihiin.
                Dabadeedna markuu suuliga galay ayaa karraanigii kaatunkii ku
                dhuftay.</p>
            <p>Haddaynu taas u fiirsanno. waxaad mooddaa inay ma jirto tahay maxaa
                yeelay culimadii madaxda ka ahayd dariiqada Saalixiya oo Soomaalida
                ahayd oo dhan wuxuu u diray waraaqo kala duwan oo Sayid Maxamad lagu
                ceebaynaayo.</p>
            <p>Si kastaba arrinta ha loo maamulee, bishii Maarso 1909 ayaa
                wadaadadii ayagoo hawshii loo diray soo ebyey, waraaqdii Shiikh Maxamad
                Saalax Sayidka u soo qorayna sida Cadan yimaadeen; dabadeedna warqaddii
                waa la badiyey si culumada waaweyn ee Soomaaliya loogu qaybsho; kaddibna
                waxa la guda galay sidii arrinta loo fulin lahaa.</p>
            <p>1909kii bishii Maarso dhexdeedii ayaa waxa Cadan ka soo ambabaxay
                markab Talyaani ah oo la oran jirey Elba oo sida qunsulkil Talyaaniga
                Cadan u fadhiyey, Sheekh Ismaaciil Sheekh Isaxaaq, Sheekh Calinayroobi
                Sheekh Xaaji Cabdulle Shixiri. Isla bishaa Maarso dabayaqadeedii ayaa
                markabkii maalin maalmaha ka mid ah soo dhigtay Marsada Ilig-daldala.
                Nin dhambaalwade ah ayaa waraaqdii iyo kuwii kaleba loo sii dhiibay oo
                inta sixiimad la saarya xeebta la geeyey, waxana lagula ballamay
                waraaqahaas dariiqada gey, maanta maalinteeda ayaa inoo muddo ah ee
                xeebta imaw sixiimad baannu kuu soo diraynaaye; dabadeedna markabkii
                Xamar buu u kacay.</p>
            <p>Sida caddaanka ah, mabda’a kowaad ee Daraawiish haysatay ama ku
                socotey ama dastuurkaba u ahaa wuxuu ahaa diinta Islaamka, waana xarigga
                isku xiraayey, sidoodana dhinaca kale haddaynu ka eegno dhammaantood ma
                ahayn niman diinta wada yaqaan, hase ahaatee, waxay ahaayeen niman
                yuhuuntoodu wanaagsan tahay oo diinta in ay daafacaan qasad u leh.
                Markii waraaqdii la geeyey dariiqada oo mar­kaas ahayd meel la yiraahdo
                Gelingalle oo Ayl iyo Ilig u dhaxaysa waxa lagu akhriyey meel fagaara ah
                oo culimadii diinta badankeedii fadhido. Waraaqdii oo Ingiriis lagu
                tarjamay waa tan:</p>
            <p><em>“Praise be to God. To my brother and friend the powerful Sayid
                    Mohamad Abdulla. After compliments to you and your people, praying for
                    your long life and for your welfare. If you want to know about me, I am
                    well, by the grace of God.</em></p>
            <p><em>I have always been anxious and enquiring about your doing and
                    welfare. I know that you have not grown weak, and are capable of
                    fighting. I have this news before my eyes — that you and your people
                    have gone into bad ways; you are no longer minding the Sharieh law. I
                    have proofs that you have ceased to abide by that law in that you loot
                    and enjoy other men’s wives, you shed their blood and rob them and their
                    property. You can be called now neither a Moslem nor a Christian; you
                    have ceased to know your proper religion, because you do not go
                    according to it, and do all sorts of bad things. I do not approve of
                    this, because it is not according to the Sharieh law the prophet has
                    laid down.</em></p>
            <p><em>I think God will punish you for your misdeeds in this world, only
                    do not forget that He is not blind to all that you do.</em></p>
            <p><em>Henceforth I wish to have nothing to do with you and your
                    belongings. I will not write to you, and I do not want you to write to
                    me. Those who walk in the way of God are sure to be protected by Him,
                    and those who do evil are sure likewise to be punished by Him. You call
                    yourself Sayid, but whence you obtained this title is not known. You do
                    not conduct yourself like Sheekh, or walk in the path shown to you by
                    our prophet Muhammad.</em></p>
            <p><em>You had better leave off caling yourself Sayid and would do well
                    by keeping to your self-respect and instructing your people in the path
                    of God and religion, and by ceasing to call yourself Seyid, Mahdi, or
                    any such thing. By assuming these titles, which do not belong to you,
                    you will forget what you know of religion.</em></p>
            <p><em>Mohammedians are not those who take their neighbours’ blood on
                    their hands, or those who deserve their neighbour’s curses.</em></p>
            <p><em>Leave off all this and fear God and the judgment day, when
                    children will have to separate from mothers. You are at present like a
                    shipwreck, tossing and drifting this way and that way, unable to know or
                    to make for any harbour. In think you are quite old and wise enough, and
                    do not therefore require any instruction. Hearken to all I have said,
                    and it is for you to choose whether you will listen or not; but if you
                    do not listen to me or continue in your present state, it will be with
                    the protest of myself and all the other Muslims, who will at once raise
                    their voice and might against you and your people. It is enough what you
                    have already done, and now leave off your bad habits and ways, or else I
                    will not write or have anything to do with you in the future, and will
                    take care to inform all our Mohammedan brethren of your doings, and you
                    will cease to belong to our tarika.”</em></p>
            <p><em>28 Del Hejja</em><br />
                <em>Seyid Mohamad Bin Salih Rashid</em><br />
                <em>Successor to Sayid Ibrahim Rashid</em>
            </p>
            <p>“Ammaan Eebbaa leh. Waxay ku socotaa walaalkay iyo saaxiibkaygii
                awoodda lahaa Sayid Maxamad Cabdulle Xasan. Salaan adiga iyo dadkaaga ka
                dib, waxaan kuugu ducaynayaa cimri dheer iyo barwaaqo. Haddaad dooneyso
                inaad warkayga ogaato, mahad Eebbe waan nabaddoon nahay.</p>
            <p>Anigu weligey waxaan quuddarraynaayey oo warsan jirey inaan ogaado
                arrimahaaga iyo ladnaantaada. Waan ogahay inaadan debcin oo aad
                dagaallami karto. Warka indhahayga hor yaal waxaa weeye inaad adiga iyo
                dadkaagu jid xun ku socotaan, ka fakari maysid xeerka shareecada. Run
                cad baan hayaa inaad iska deysey u hoggaansanaantii shariicada oo aad
                dadka dhacdo, kuna raaxaysato ragga kale haweenkooda, dhiiggooda inaad
                qubto, xoolahoodana dhacdo. Hadda Muslin iyo Kiristaan midna laguma
                sheegi karo; diintaadii runta ahayd aqoonteediina waad joojisey oo kuma
                socotid siday ku farayso, xumaan oo dhanna waad samaysaa. Anigu ma
                oggoli sidaas, maxaa yeelay ma waafaqsana xeerka shareecada Islaanka,
                nebigii wuxuu jideeyey.</p>
            <p>Waxaan filayaa in Eebbe kugu ciqaabi doono xumaha aad adduunka ku
                samaynayso, ha u malayn inuu ka indhala’yahay waxaad samaynayso oo
                dhan.</p>
            <p>Hadda ka dib ma doonayo inaan lug ku yeesho adiga iyo waxaad
                leedahayba, waraaqo kuuma soo qori doono, mana doonayo in aad ii soo
                qorto. Kuwa ku socda waddada Eebbe waxay hubaan inuu gargaarayo, kuwa
                wax xun sameeyaane, sidaasoo kale waxay hubaan inuu ciqaabi doono. Sayid
                baad isku magacawday, goortaad darejadaa heshayse lama yaqaan. Uma
                dhaqantid sidii Sheekh, kumana socotid waddaduu ku tusay Nebiigeennii
                Maxamad.</p>
            <p>Waxaa door roon inaadan isku magacaabin Sayid ee aad dhawratid
                sharafkaaga oo ku amarto dadkaaga inay raacaan waddada Eebbe iyo diinta,
                aadna joojiso inaad isku magacawdo Sayid, Mahdi ama wax la mid ah.
                Haddaad isa siiso derejooyinkaas oo aadan lahayn, waxaad illaawi doontaa
                waxaad diinta ka taqaan.</p>
            <p>Dadka Maxamadiyada aamminsan ma aha kuwa dhiigga deriskooda gacanta
                gasha, ama mutaysta habaarka deriskooda. Waxaasoo dhan ka tag oo Eebbe
                ka cabso iyo maalinta xisaabta, oo carruurtu ka carari doonto
                hooyooyinkood. Haatan waxaad la mid tahay markab jabay oo liicliicaaya
                oo u sabbaynaya dhinacan iyo dhinacaas oo aan aqoon karin, gaarina karin
                marsadii. Waxaan filayaa inaad nin weyn oo caqli leh tahay oo aadan wax
                amar ah u baahnayn. Dhug u yeelo waxaan ku iri oo dhan, adayna kula
                gudboon tahay inaad kala doorato inaad maqasho iyo in kale hase ahaatee
                haddaadan dhegeysan ama aad ku sii waddo sidaad haatan tahay, waxay
                noqon doontaa in aannu cabanno oo aniga iyo Muslinka oo dhammi dhaqso
                codashadayada iyo awooddayada ku kicinno adiga iyo dadkaaga. Way kugu
                filan yihiin waxaad hadda ka hor samaysay ee iska daa hababka iyo
                caadooyinka foolxumada leh ee aad ku jirto, haddii kale kuuma soo qori
                doono, wax dambeyna kugu darsan maayo mustaqbalka, waxaa aad
                samaynaysana waxaan ogeysiin doonaa walaalaheenna Maxamadiyada ah,
                waxaadna noqon doontaa nin aan ka tirsanayn dariiqada Saalixiya.”</p>
            <p>28 Dul Xija<br />
                Sayid Maxamad Bin Saalax Rashiid oo dhaxlay Sayid Ibraahim Rashiid</p>
            <p>Saddexdii Sheekh ee Sayid Maxamad Saalax u tegey, oo aan magacyadooda
                iyo shakhsiyadoodaba horay u soo sheegnay, oo Cadan markabka ka soo
                raacay, wexey tageen Xamar dabadeedna wexey la kulmeen culimadii
                Saalixiya ee Banaadir joogtey, waxayna ku dadaaleen inay ka
                dhaadhiciyaan xumaanta Sayid Maxamad. 7dii Sheekh oo dariiqada Saalixiya
                iyo Axmadiya madax ka ahaa culimada Banaadirna ugu waaweynaa ayey wexey
                u geeyeen waraaqdii Sheekh Maxamed Saalax soo qoray kuwaasoo kala
                ahaa:</p>
            <ol type="1">
                <li>Sheekh Maxamad Guuleed oo dariiqada Saalixiya Jameecada tuulada
                    Misra ee Balcad madax u ahaa.</li>
                <li>Sheekh Cabdulwaaxid Maxamad Guuleed oo Jameecada Misra ee Balcadna
                    ka tirsanaa.</li>
                <li>Sheekh Daa’uud Cali Culusow oo isna Jameecada Misra ee Saalixiya
                    ahaa.</li>
                <li>Sheekh Mursal, Jameecada Misra oo Saalixiya ahaa.</li>
                <li>Sheekh Cali Abbow Sheekhey, Jameecada Misra oo Saalixiya ka mid
                    ahaa.</li>
                <li>Sheekh Cali Maye, oo dariiqada Axmediya ahaa; Markana degganaa.</li>
                <li>Sheekh Cusmaan Qaaddi, Axmediya; Markana degganaa.</li>
            </ol>
            <p>Wexey ku dadaaleen iney dadka Banaadir deggan ka dhaadhiciyaan Sayid
                Maxamad xumaantiisa iyo inuu qaldan yahay, oo waddadii sharciga Islaamka
                ka bayray, ka dibna waa noqdeen.</p>
            <p>Dabadeedna bishii Abriil 6dii 1909kii ayaa markabkii ey la socdeen
                Qunsulkii Talyaaniga iyo 3dii Sheekh ee la socdey soo dhigtay xeebta
                Ilig si uu uga war helo waraaqdii iyo ninkii sidey iyo wexey ku
                beexaameen.</p>
            <p>Sayid Maxamad farriin buu u diray oo wuxuu ku yiri, “Soo dega aan
                wada xaajoonnee.” Hase ahaatee waa ka cudur daarteen. Wuxuu ku ceshey
                waraaq kale uu ku leeyahay, “Ammaan baa tihiin ee soo dega.” Wuxuuna u
                raacshey tusbaxiisii si ay ugu kalsoonaadaan in ammaanku run yahay.
                Wuxuuna u sheegay inay ammaankiisa yihiin oo aan cid taabanayn; hase
                ahaatee in kastoo Sayidku ku dedaalay inay soo degaan naf baa diiddey
                inay Daraawiish u yimaaddaan. Waxay rumaysnaayeen hadday degaan inaan
                kibis dambe u laabnayn, iftiin dambe oo adduunka ahna ayna arkayn,
                waxayna yiraahdeen soo degi mayno ee wixii arrin ah oo aad noo leedahay
                Cadan noogu soo dir.</p>
            <p>Waxay nala tahay hadday maalintaa deggan, 3da wadaad ee Soomaalida
                ahna waa layn lahaa, Qunsulka Talyaaniga ahna waa iska diri lahaa. Maxaa
                ka dambeeyey? Maxayse waraaqdii Daraawiish ku dhex abuurtay.</p>
            <h3 id="afgembigii-canjeel">Afgembigii Canjeel</h3>
            <p>Canjeel waa geed weyn oo ka baxa gobolka Bari, geedkaasi wuxu ku yaal
                togga la yiraahdo Cubad oo magaalada Eyl dhinaca koonfur galbeed ka
                xiga, una jira hilaadda 30 mayl.</p>
            <p>Geedkaasu wuxuu ka mid yahay dhirta gaarka ah ee gobolka bari mooyee
                aan dalka Soomaaiiyeed meel kale ka bixin, waa geed har weyn oo dad iyo
                duunyaba la harsado. Hooskiisa waxa ku kulmi kara boqollaal qof, had iyo
                jeerna waxa lagu qabtaa shirarka.<br />
                Gabyaagii wuxu yiri:</p>
            <p>Har ma leeka haadiga<br />
                Canyeel qurac la hoosaayee.</p>
            <p>Sheekh Maxamad Saalax xarunta magac weyn buu ku lahaa, waraaqihiisana
                aad baa loo tix gelin jirey, waraaqdaas musuqmaasuqa ahna Daraawiishtii
                wexey ku abuurtay wareer iyo bulaan qarsoon oo xagga diinta ah, mana
                garan in gumeysigu waxaa abaabuley, rag tirsan baa hoos u tashaday oo
                waxay yiraahdeen, “Mar haddii wixii aynu wadney iyo waddadii toosnayd ee
                aynu ku taagneyn la yiri waa baaddil, diintana waa garab marsan tahay,
                maxaa inooga habboon in aynu iskaga guurro?” Hase ahaatee, siduu ninba
                kii uu ku kalsoonaa ugu sheegaayey ayaa raggii arrintaa ka walaacsanaa
                lix boqol kor u dhaafay, dabadeedna waxay ku shireen geed Canjeel ah oo
                xarunta u jira hilaadda 2 kiilomitir. Haddii arrintii la faaqidey waxa
                la soo qaaday 3 talo mid uun in lagu dhaqaaqo:</p>
            <ol type="1">
                <li>In Sayidka la dilo oo nin kale Daraawiishta madax looga dhigo,
                    jahaadkii iyo dagaalkiina halkiisii laga wado.</li>
                <li>In Sayidka maamulka, sharafka iyo haybadda uu Daraawiishta ku
                    leeyahay laga tuuro; taladana lagala wareego oo nin kaloo Shiikh ah
                    Daraawiishta madax looga dhigo, hawshiina halkeedii laga wado.</li>
                <li>In xarunta laga kala guuro oo meesha la cidleeyo, dabadeed meel
                    Ilaahay ferej ka furaba, reer waliba Soomaali weyn iyo dadkiisii baal ka
                    raaco.</li>
            </ol>
            <p>Saddexdaa talo tan u dambaysa ayaa loo guuxay, iyadaana guddoon ku
                go’ay, hase ahaatee intaan shirkii lagu kala dareerin ayaa ragga
                qaarkiis fardo hoos ka diray oo raggiisii ku yiri, reerka rara. Hase
                ahaatee, nin raggii talada wax ka gooyey ka mid ahaa, magiciisana la
                oran jirey Shire Cumbaal ayaa hoos ka dusey co Sayidkii iyo raggiisii u
                warramay. Wuxuu yiri, “Rag caawuu geedkii Canjeel ku shirey, waxayna ku
                tashadeen inay xarunta ka guuraan.”</p>
            <p>Maxaa ka dambeeyey?</p>
            <p>[Canjeel Tala Waa]</p>
            <p>Buunkii baa la yeeriyey, Daraawiishtii gaarka ahayd baa la kiciyey,
                faras wixii xarunta joogeyna heensaha baa la saaray, weerarkaa gees
                walba u kacay.</p>
            <p>Allow sahal libaax seexday bay niman salaaxeene!</p>
            <p>Wixii guureyna rag faras ah baa laga daba diray wixii xarunta
                joogeyna waa la qabtay, in kastoo raggii Canjeel ku tashaday nin koogeed
                miiran ahaa, tirsigiisuna lix boqol ka badnaa aan ka soo qaadno 3 nin oo
                aan la halmaami karin:</p>
            <ol type="1">
                <li>Xaaji Xasan Cawl oo ka mid ahaa caalimiinta Daraawiishta, laguna
                    tilmaamay Daraawiish ninka ugu geesisan, ahaana ninkii arrinta
                    abaabuley.</li>
                <li>Shiikh Cabdille-Qoryow oo ahaa garsoorihii Xarunta.</li>
                <li>Faarax Maxamuud Sugulle oo ahaa Daraawiish ninka ugu xoola badan.
                    Sayidkuna walaashiis Barni Maxamuud Sugulle qabay.</li>
            </ol>
            <p>Kan u horreeyey waa la diley, kan labaadna waa la dayriyey oo magacii
                iyo sharaftii uu xarunta ku lahaa baa laga qaaday, kan saddexaadna
                aabihiisaa shirqoolka hortiisa dariiqada lagu diley oo gaar isha ka
                eegaba la daba dhigay wax lala maagganaase Eebbe Weynaa og. Hase ahaatee
                ugu dambaystii waa fakaday oo Ingiriis buu u galay, gadaalkiina
                Daraawiish baa dishey.</p>
            <p>Taasi waa sheekadii shirqoolkii la baxay Canjeel waxa laga mariyey
                gabayo, wilgooyin badan oo ay ka mid ahaayeen:</p>
            <p>Ninkii ku cirraystay diintanoo<br />
                Canjeel u faqaw cadaab mudo.</p>
            <p>Halqabsiyaal badanna waa leeyahay, Ingiriiska iyo Talyaanigu waxay
                filaayeen inay qulquladdaas guul ka gaarayaan, hase ahaatee, taasi uma
                meel marin, in kastoo qaskii iyo wareerkii maalintaa Daraawiish dhex
                galay aanu ka bixin tan iyo dayuuraddii.</p>
            <h2 id="qaybta-afaraad">Qaybta Afaraad</h2>
            <p>Qaybta afaraad waxay ka hadleysaa guuriddii Ingiriiska, ka soo
                bixiddii Eyl, dagaalkii Habar Humbulle, degiddii Taleex iyo qalcadihii
                Daraawiishtu dhistay, Dooxato iyo sidii loo abuuray, Ingiriiska soo
                noqoshadiisii, Daraawiish iyo dad intiisa kale, degiddii Beledweyne, iyo
                dagaalladii ka dhacay, weerarkii Beledweyne, Koofil iyo Daraawiish,
                dagaalkii Ruuga Dulmadoobe iyo siduu u dhacay, xiriirkii dhex maray
                Ligyaasu iyo Daraawiish, dhisiddii Shimbibiris iyo sidii cadawgu u
                burburiyey, Gubiddii Berbera iyo sidii ioo maamulay, xiriirkii
                Daraawiishta iyo Dawladda Turkiya, qabiil iyo Daraawiish iyo wixii kala
                qabsaday.</p>
            <h3 id="kasoo-guuriddii-ayl-iyo-ilig">Kasoo Guuriddii Ayl iyo Ilig</h3>
            <p>1909kii dabayaaqadiisii ayaa xaruntii Daraawiishta laga soo raray Ayl
                iyo Ilig oo waxa loo soo wareejiyey godanka Nugaaleed, waxaana laga
                dhigay dooxada Cada-dheero. Lixdii gu’ oo Daraawiishi Ayl iyo Ilig
                degganayd aad bey kor ugu kaceen xagga xoolaha iyo xagga ragga ama dabka
                iyo maamulka; taasna waxa ugu wacnaa xilliga oo u toosay, dalka oo
                wacnaa iyo nabad ay barwaaqo ku heleen. Laba gu’ oo xaruntu ahayd
                dooxada Cadadheero iyo Jednugul waa sii karaareen, waxa la weriyey
                maalintii xarunta Cadadheero laga raray oo ay Taleex kor ugu guurtey
                xoolihii kale iska daayoo geelii Nugaasha maraayey rag baa waxay isku
                qabteen waa leexa daruur noqotay iyo waa geel. Hadal iyo dhammaantii in
                kastoo dhowr goor xoolaha col dhanka bari ka soo duulay weeraray waxna
                aan la yeelin heer wanaagsan bey gaareen. Laba sano ka dib ayaa la soo
                raray oo waxa la keenay Dameer oo ceelka Taleex ka sarraysa, waxaana
                halkaas laga dhisay daar lagu magacaabay Daar Cad oo haddan weli
                dhisan.</p>
            <p>Daraawiish waxa caado u ahaa in uu jiro gaar dibadeed oo xarunta iyo
                xoolaha dibedda ka ilaaliya, sidaa daraaddeed ayaa laba daarood laga
                dhisay ceelka la yiraahdo Buraan oo Taleex waqooyi bari kaga toosan
                hilaaddana u jira 90 mayl. Taasina waxay cabsi gelisey Garaad Maxamuud
                Cali Shire oo markaa ka hor Xarunta ka guuray iyo Boqortooyadii Cismaan
                Maxamuud. Labadaa Boqor oo Daraawiish cadow ku ahaa wadajir bay u
                tashadeen oo waxay yiraahdeen, “Mar haddii Daraawiishi ceelkii Buraan
                fariisatay oo dhuunta inoo soo galeen waxa xiga inay Boosaaso iyo xeebta
                qabsadaan. Taasuna waxay halis u tahay labadeenna boqortooyo. Waxay
                guddoon ku gaareen in labada geesood lagaga duulo si ceelkaas Daraawiish
                looga kiciyo.</p>
            <h3 id="habar-humbulle">Habar Humbulle</h3>
            <p>Muddo dhawr bilood ah haddii si qarsoodi ah warar laysu
                weydaarsanayay sidii ciidammada laysugu dubaridi lahaa iyo amminta biya
                kama dhacaanka ah oo meeshaa la gelaayo, ugu dambaystii gees walba waxa
                ka soo ambabaxay col lixaad leh.</p>
            <p>Sida la weriyey, guutada geesta bari ka soo duushey, waxa tiradeedu
                ahayd 6666, waxa lagu jaangooyey aayadaha Quraanka, ammaanduule waxa
                colkaas u ahaa 3 nin oo ilma boqor Cismaan ah, guutadaasi wexey ka soo
                ambabaxday Dharoor, waxaana soo ambabixiyey oo qiyaasta 30 mayl sagooti
                u soo raacay Boqorka iyo rag lataliyayaal ah.</p>
            <p>Colka kale ee xagga Waqooyi ka soo baxayna waxa tiradiisa lagu
                sheegay 4500, waxaana ammaanduule u ahaa Garaad Maxamuud Cali Shire iyo
                Maxamuud Jaarig oo lataliyihiisa 1aad ahaa.</p>
            <p>1911kii, bishii Luulyo dabayaaqadeedii ayaa col waliba meeshiisu ka
                soo ambabaxay iyadoo ceelka Buraan oo Daraawiishi haysato lagu ballamay,
                ilaalada iyo waranwaryaduna u kala dhex socoto, Waxay dadka qaarkiis
                yiraahdeen Ingiriiska iyo Talyaaniguba gacan bay ku lahaayeen, annaguse
                waxaannu hadalkaas ku rumeysanno ma helin. Colkaasi wuxuu soo
                gurguurtaba, muddadii la ballamay ayuu soo dul fadhiisteen labadii
                daarood ee Daraawiishi ka dhisatay ceelka oo markaas lixdan Darwiish
                joogto, madaxna uu u ahaa nin la oran jirey Maxamuud Fayte. Dhawr casho
                haddii la dul fadhiyey, loona geli waayey, ayaa dab hareeraha daartii
                lagaga shiday. Sidaa daraaddeed 45 darwiish baa halkaa ku dhintay,
                daarihiina waa la qabsaday.</p>
            <p>Markii ceelkii Buraan la hantiyey ayaa waxa la qaybshey 40 nin oo uu
                wato Maxamuud Jaarig; waxaana la faray inay Warsangeli u tagaan oo
                xeradii xoolo galaanba, ari ha ahaato geelse ahaatee, neef hilib ah ka
                keenaan. 400 oo rati oo Maxamad Boqor watana waxa loo diray Boosaaso oo
                waxa la yiri colka raashin u keen.</p>
            <p>Laba Darwiish ayaa dar Ilaahay ku fakaday oo xaruntii u war geeyey.
                Intaan laba tuke isdeyin ayaa qusuusidii Iaysu wacay si arrintaa looga
                tashado. Durba haddii xaaladdii la indha indheeyey waxa la soo qaaday 3
                talo middood in lagu dhaqaaqo:</p>
            <ol type="1">
                <li>Dagaal waa lama huraane, colka Buraan qabsaday tallaabada xigta waa
                    inuu xarunta ku soo duulaa ee ma ka hor tagnaa intaanu ina gelin oo
                    ceelkii Buraan beynu ku dagaallannaa?</li>
                <li>Ma xarunta iyo xoolaha dhexdoodaynu ku sugnaa oo nimay guuli
                    raacdaba kula dagaallannaa?</li>
                <li>Ma dhabarjab baynu ku dhifannaa oo arladay ka soo duuleen iyo
                    rugtoodii beynu weerar gelinnaa, dabadeed waxaynu kala
                    mutaysannaba?</li>
            </ol>
            <p>Guddoonkii wuxuu ku go’ay, laguna duceeyey tan u dambaysa oo ah in
                rugtoodii iyo reerahoodii loo daba marteeyo. Taasi waa xirrib la yeel
                leh oo ku tusaysa dagaal aqoonta Soomaalida. Guuto 2 kun lagu qiyaasay
                oo lug iyo faras ah ayaa xaruntii Taleex ka duushey, guddoonna u yahay
                in ragga lugta ah la fan geliyo, laba caanamaal dhexdood degmada Raacin,
                Gebi iyo Cawsane fadhida la weeraro. Taasuna waa suura gashay.</p>
            <p>Bisha Agost 10dii isla sannadkaas ayaa colkaasi weerar ku ballaariyey
                degmadii Warsangeli oo markaas Cal ka soo degtey, gu’ wanaagsanina u
                da’ay, raggiina ka maqan yahay oo belo aan barbarna ka fiicnayn ayaa dad
                iyo duunyo degelka loo qaaday. Maxamuud Jaarig oo ahaa lataliyaha Garaad
                Maxamuud Cali Shire lagana soo diray Buraan oo loo soo diray inuu xoolo
                hilib ah colka Buraan fadhiya u keeno oo ku jooga faraska la yiraahdo
                Jiire oo in yar weerarka ka hor cidda tegey ayaa ka baxsaday.</p>
            <p>In kastoo Daraawiishi ku dedaashay inay ninkaas qabato, haddana waa
                la gaari waayey, maxaa yeelay faras dheereeya ayuu ku joogey. Maxamuud
                hadduu arkay in Daraawiishi xoolihii taabtay, dagaalna lagu hor joogsan
                karayn waxay la ahaatay inuu ciidankii gaashaanbuurta ahaa ce Buraan
                fadhiyey u war geeyo; markaasuu faraskii halkaa ka jeedladay oo Buraan
                afka saaray.</p>
            <p>Duhur dabadii goor ay tahay ayuu Ceelkii Buraan colkii ugu tegey,
                markii la yiri warran, wuxuu yiri, “Wax iga soo horreeyey ma aragteen?”
                Waxa la yiri, “Maya.” Wuxuu yiri, “Wax iga dambeeyana arki maysaan oo
                degmadii aan u kacay iyo arladay degganaydba Daraawiish baa gashay oo
                dad iyo duunyaba wey baabi’isay. Sidaa daraaddeed ayaan wax nool oo iga
                dambeeya loo arkayn.” Waxgarad baa la soocay, talaa loo fadhiistay sida
                arrintaa laga yeelayo, hadalkiina waxa lagu ururshey laba hal inoo kala
                doora oo midkood inoogu guddoomiya:</p>
            <ol type="1">
                <li>In colkaa xoolaha wata laga hor tago oo caydha iyo maatada xoolaha
                    loo dhiciyo, dabadeedna xarunta lagu dabreeyo.</li>
                <li>In xaruntii Daraawiishta la beego oo xoolo waxa jooga la taabo,
                    colkaa xoolaha watana lagu dabreeyo.</li>
            </ol>
            <p>Taladii Garaad Maxamuud Cali Shiraa loo dhiibay oo waxa la yiri,
                “Maanta adaannu kaa dambaynaa ee tali.” Haddii taladii la baanjiyey,
                guddoon wuxuu ku go’ay in colkaa xoolaha soo dhacay oo xaruntii
                Daraawiishta ku wada laga hor tago xoolahana laga reebo, dabadeedna
                xaruntii lagu dabreeyo. Taasna waxa ugu wacnaa Garaad Maxamuud Cali
                Shire oo colka Gaashaanbuurta ah ka codsaday in maatada xoolaha loo
                dhiciyo dabadeedna xarunta lagu dabreeyo.</p>
            <p>Duhurkii dambe ayaa halkaa laga raacdo galay, faras iyo lugba. Qayla
                dhaanta iyo waranwaryadu ha iska soo daba dhacdee, sidii loo socdey iyo
                habkii loo raacdo galay iyo qorshihii dagaalka ayaa xumaaday. Taasna
                waxa ugu wacnaa colka oo farihiisii la yaabay, tiro iyo tabarba.</p>
            <p>11kii Agosto 1911 markii waagu dillaacay ayaa Daraawiish oo xoolihii
                habeenkii gebagebeysey Banka Turruje lagu weeraray, Daraawiishina
                jilibkay u dhigtay. In kastoo labada geesoodba la go’ay; geeriyina ayan
                meel dayan, Daraawiish baa goobtii ku adkaatay xoolihiina la tagtay.
                Dagaalkaasu wuxuu caan ku yahay oo loo yaqaan Habar Humbulle, Sayid
                Maxamed wuxuu ka mariyey gabay yaab leh. [Eeg Diiwaanka Gabayadii Sayid
                Maxamad, Gabayga 28 Bogga 84.]</p>
            <p>Dagaalkii Habar Humbulle ka dib ayaa nin afmaal ah oo la oran jirey
                Odacadde Boqorkii Bari ugu tegey oo wuxuu ka warramay wixii meeshaa ka
                dhacay iyo waxa habboon, wuxuuna yiri:</p>
            <p>Casha raarka u dheer leh, annaagoo rug ka joogna<br />
                Oo reerkii wadi weyney, cawsna uu rujmo beeshay<br />
                Raroo reerkana geeyaa, talo loogu rujuucay<br />
                Rad baa Eebbe na geeyey, Majeerteen kulan weeye<br />
                War taluu Garaad sheegay, rag raggii laga dooray,<br />
                Ruug maraawo Sange ah, iyo rafiiqaynnu dirray<br />
                Geel raggii Murka deeqay, yaa Garaad reerka ka soocay<br />
                Habeenkii ka dambeeyey rabka ceelka u dhow buu<br />
                Ku risteen farduhu, Goor waagu rakoobey<br />
                Oo Rabbigiis nin yaqaan, u rukuucay salaadda<br />
                Yaan Majeerteen ku rareeyey, rigtii baannu maqleyney<br />
                Oo halkaasaannu ka roorray. Daarahay rakibeen baa<br />
                Daraawiishi ku ruuftay. Annagoo iska roonoo<br />
                Meydkii rogrogeyna, raggu ceelka raqaayoo<br />
                Duullaan loo ra’yi keentay, wiil rooraayaa na salaamay<br />
                Reero raacin ku dhuuntiyo riyooley an ma sheegine<br />
                Wax ruuxle ma reebin yaa wiilkii ku raftay<br />
                Kuma raynin, warkaas. Raacdaannu galnay<br />
                Lugi hayska raqlaysee.<br />
                Faras raabaha qaad. Kobtay reerka marsheeniyo<br />
                Raadkii baan ku dhacnay. Raabbiyoo ololeysiyo<br />
                Raqdii baannu tagney, buntukhii rig lahaa<br />
                Intaannu riishadda gaarin baa, raggeennii iska rooray<br />
                Isagaaba isreebayoo, gadaalkii isku ruufshay<br />
                Soo rogoo diriroy rag lahaana la sheeg<br />
                Raqdii baan ku dambeeyeyoo ruuxii baan ka sidaa<br />
                Suldaanow Alla raaji, rabbigeen ninku maaha<br />
                Oo raalliyuu noqonmayno, raggii waa is ogeyne<br />
                Rag kaleeto mar dhaafi. Rash wixii dhulka yiiliyo<br />
                Rasaastaadaba qaado, waa la soo rajciyaaye<br />
                Raxanreebka wadaada rugtiisii mar tagnee<br />
                Sayidkoo la rido, Daraawiishoo la ruufsho<br />
                Reerkiiyoo la wado yaan run ka sheegi lahaaye<br />
                Waa rawraw hadalkaygu!</p>
            <p>Inkastoo ereyada qaarkood aan la garan karin, waxa gabayga laga garan
                karaa guuldarradii meeshaa ka dhacday.</p>
            <h3 id="ingiriis-garsoor-ma-oggola">Ingiriis Garsoor ma Oggola</h3>
            <p>Inkastoo Ingiriisku dhulka baadiyaha ah ka guuray oo uu xeebaha isugu
                gurtay, haddana Siyaasaddiisa foosha xumi meel walba waa ku baahsanayd.
                Daraawiishtana dibindaabyo iyo tahluukooyin badan buu u geystey.</p>
            <p>Dagaalkii Habarhunbule markuu dhacay ka dib, Daraawiishi waxay u
                muuqatay si kale, xoog iyo tabo aan laga filayna waa la soo baxeen, hase
                ahaatee, laba geesood ayaa waxa kala colloobey dad xoog leh oo ey kala
                dhiig galeen. Daraawiish qudhoodu waxay qabeen in dagaalka loogu soo
                qaaday Ingiriis iyo Talyaaniba tala weyn ku lahaayeen waxna ka soo
                abaabuleen. Dhinac kale Daraawiish waxay la ahayd mar hadday taasi
                dhacday in arrintii sidii hore ka hunbulaatay, oo la damacsan yahay in
                dagaal kedis ah lagu soo qaado, sidaa daraaddeed Sayidku waraaq 10
                arrimood ku qoran tahay buu Ingiriiska u diray, waraaqdaas wuxuu ku
                qoray hadal kulul iyo hanjabaad, waraaqdii oo Af Carabi laga soo
                tarjamay waa tan:</p>
            <p>[Waxa laga dhex helay waraaqihii la isu diri jirey.]</p>
            <p><em>Translation of an Arabic letter from Mohamed bin Abdilla,
                    received on the 27th February 1912.</em><br />
                <em>This letter is addressed to the British Authorities.</em>
            </p>
            <p><em>The objects of this letter are ten. The first is to give notice
                    to the people that the Authorities have ruined the country because they
                    rule the people according to their own ideas and trust the words of
                    liars and destroyers, and do not listen to the words of people who speak
                    the truth who are wise. Also they instigate destruction and cause
                    annoyance in their ignorance of what is best. They also do not consider
                    the final result of their dealings with affairs; and I have had
                    experience of this. How many letters have been sent by me in which I
                    suggested good arrangements for all the people; and how many times have
                    I asked them for peace and settlement; yet I found none of these
                    things.</em></p>
            <p><em>How many times have l told the Authorities to give us justice and
                    equity, but they gave us none. How many times have I also told them not
                    to listen to the words of the Somalis, but they did not follow my
                    advice; and not to give arms to the Somalis because they will destroy
                    themselves and they will kill themselves, but the Authorities did not
                    listen to my words. I have also told them not to give arms to the
                    Somalis because they will drive no benefit from doing so, nor will they
                    be able to do any harm to the Dervishes; but they did not
                    listen.</em></p>
            <p><em>I have also told them not to prevent us from entering the towns,
                    nor to stop our caravans, but they did not listen. How many times have l
                    sent many letters to them from the sacred book, but they did not answer
                    me. They abuse us and revile us, and when I saw that this was so I was
                    disappointed with them.</em></p>
            <p><em>And when heard that the accursed destroyers have gone from this
                    country I have become very glad, and expect better behaviour from the
                    rest; and for this reason I have sent this letter to the representative
                    of the Authorities who may be at present in the country, so that I may
                    ascertain his attitude, and in the hope of justice. I have written this
                    the said letter respecting ten things. The first is mentioned above, the
                    second is to inform you, Oh Authorities that I ask you for peace and
                    settlement, and for the improvement of the country.</em></p>
            <p><em>Thirdly, I respect you not to abuse or revile us. Fourthly, I
                    request you, that Somalis should not make mischief between us and you,
                    for they are a people accursed wherever they may be: like Ebn Shehri and
                    his company. The fifth thing is to inform you that I ask you for a
                    straightforward querrel if you desire it, as has been said by the
                    previous authorities. Sixthly l inform you that I ask for necessary
                    supplies if you whish for an honest fight. Seventhly, I inform you that
                    I ask you not to interfere with anyone belonging to us, or fulfilling
                    our orders before you. Eightly, I ask you to return our rightful claims
                    for men dhows, and properties. Ninthly, I inform you that I have asked
                    you to build the minaret or high tower of my late master Sheikh Ibrahim
                    Rashidi; because the late Sheikh was my master and my teacher, and he
                    died in Mecca, and for him we built a cupola which was destroyed by some
                    of your subjects; but you have delayed this matter; and I request you to
                    order the rebuilding of it with your entire diligence, your skill, and
                    your science. The tenth thing is that I ask you to send me the answer to
                    my words very soon. This is about the important matters.</em></p>
            <p><em>Regarding other news, I inform you that your previous authorities
                    have done ill between us and the other Somalis, and gave them arms to
                    fight us. So all the Warsangeli have joined with Mijjertein and raided
                    our people who were in Baran. Our people were few, numbering 45, so they
                    surprised them and took them by tricks and deceits. And when we heard
                    about this we arose against them, and have finished them. If you have
                    been informed about it, then it is so, otherwise you may know it now. I
                    heard that the Sultan of Mijjertein deceived the Italians, telling the
                    Italians, “Your arms, and other things than your arms have ruined us,
                    otherwise we would have defeated the Dervishes.”</em></p>
            <p><em>Oh British Authorities you must know that these words are lies
                    and tricks, and the Italians must not believe them. The fact is, if ths
                    Italians had not helped them, they would not have dared to come against
                    us.</em></p>
            <p><em>I also inform you that Adan Ali (Gureh) before his arrival here
                    had written to us a letter and declared that he was making mischief
                    between the British and the Somalis; and in the meantime I informed the
                    British Authorities, but they did not listen to my words, and then
                    things happened as I foretold.</em></p>
            <p><em>Now I inform you that all the Dolbahanta are like this, and you
                    should not regret it. Also the Rer Samathar Khalaf, and you must know
                    this news.</em></p>
            <p><em>From the poor man and slave of God, Mohamed bin Abdilla the
                    Derwish.</em></p>
            <p><em>This letter is from the poor man Mohamed bin Abdilla to the one
                    who is in Berbera of the British.</em></p>
            <p><em>This letter has two objects: the first is to inform you that you
                    did not send an answer to our letter. We were waiting very long and why
                    no answer? And I have sent many letters. And the second thing is that I
                    am asking you to send us an answer soon. If you send an answer
                    containing no good words I agree to that; and if you send an answer
                    contaning no good words or benefit, I shall see it and
                    remember.</em></p>
            <p><em>This and salaams,</em><br />
                <em>from the poor man Mohamed bin Abdilla.</em>
            </p>
            <p>Warqad Carabi laga soo tarjamey oo uu qoray Sayid Maxamad Cabdulle
                Xasan, lana helay 27kii Febraayo 1912:</p>
            <p>Warqaddan waxay ku socotaa Dawladda Ingiriiska. Ulajeeddooyinka
                warqaddan waa toban. Marka hore waxaa la ogeysiinayaa dadka in dawladdu
                dalka kharibtay, maxaa yeelay, waxay ku maamushaa fikradaheeda u gaarka
                ah iyo iyadoo aaminta wararka ay keenaan beenaalayaasha iyo kuwa wax
                baabi’iya, mana dhegeysto wararka runta ah dadka sheegaya ee wax garadka
                ah. Ma tixgeliyaan natiijada ka soo baxda hawlaha ay qabtaan, taasna
                anigu horaan u ogaaday. Intee warqadood baan u diray oo aan ugu sheegay
                sidii ay u wanaajin lahaayeen dadka maamulkiisa, intee goor baan nabad
                iyo xasilloonaan aan weydiistey welina arrimahaas wax ka qabsoomay ma
                hayo.</p>
            <p>Intee goor baan ku iri Dawladda; waxaan u baahanahay sinnaan iyo
                caddaalad, hase yeeshee waxba noogama qaban, intee goor baan ku iri ha
                dhegeysannina wararka Soomaalida, hase yeeshee taladaas igama yeelin,
                intee goor baan ku iri ha siinnina hub Soomaalida, maxaa yeelay waa isku
                laynayaan, laakiinse Dawladdu ima dhegeysan, waxaan ku iri ha siinnina
                Socmaalida hub, maxaa yeelay taasu Daraawiishta waxba kagama qaadayaan.
                Waxaan ku iri ha noo diidina inaan galno magaalooyinka oo ha celinnina
                safarradayada. Intee goor baan u qoray warqado ay ku qoran yihiin aayado
                Quraan ah, laakiinse iima soo jawaabin. Waa ay nagu xadgudbaan waana na
                quursadaan, markaan taas arkay ayaan nimanka ka calool go’ay.</p>
            <p>Markaan maqlay kuwii inkaarta qabay oo wax baabi’inayey waddankii way
                ka tageen aad baan u farxay, waxaanse filayaa inta hartay iney
                wanaagsanaan doonaan, sidaa awgeed ayaan warqaddan ugu soo qoray dadka
                dawladda wakiilka ka ah oo laga yaabo iney dalka joogaan waxaan
                rajeynayaa iney wax is beddelaan oo caddaalad la helo.</p>
            <p>Waxaan warqaddan u soo qoray in la dhawro toban arrimood. Tan hore
                kor ayaa lagu soo sheegay, tan labaad waxaan idiin sheegayaa
                Dawladyahay, oo aan idin weydiisanayaa nabad, xasilloonaan iyo in dalka
                la wanaajiyo. Tan saddexaad, waxaan idin weydiisanayaa ineydan nagu
                xadgudbin oo na quursan. Tan afraad waxaan idinka codsanayaa ineysan
                Soomaalidu isku keen dirin, maxaa yeelay waa dad inkaar qaba meeley
                joogaanba, sida ina Shixiri iyo kooxdiisa. Tan shanaad, waxaan idiin
                sheegayaa inaan idin weydiisanayo haddii aad jeceshihiin, inaan dagaal
                fool ka fool ah isaga hor nimaadno, sida ay qabaan kuwii idinka
                horreeyey. Tan lixaad, waxaan idinka codsanayaa inaad i siisaan waqti
                aan isku diyaariyo haddii aad dooneysaan inaan isku qaadno dagaal eyan
                ku jirin khiyaamo. Tan toddobaad, ineydan soo faragelin dadka annaga
                naga tirsan oo awaamirtayda fulinaya. Tan siddeedaad, inaad noo soo
                celisaan xoolihii aad naga dhacdeen oo aad isla markaa bixisaan
                raggayagii aad ley seen magtoodii. Tan sagaalaad, inaad dhistaan
                Masaajidka macallinkeygii Sheekh Ibraahim Rashiid oo ku dhisan Maka,
                kaasoo annagu markii hore aan u dhisnay, laakiinse ay burburiyeen dad ka
                mid ah raaciyaddiinna, waxaan idinka doonayaa inaad si qurux badan oo
                aad ku farayaraysataan u dhistaan masaajidkaas. Tan tobnaad, inaan
                jawaab degdeg ah idinka helo. Intaanu waa arrimaha ugu waaweyn.</p>
            <p>Haddii aan eegno wararka kale, waxaan idiin sheegayaa in dawladihii
                idinka horreeyey ay dhexdhigeen xumaan annaga iyo Soomaalida kale oo
                waxay siiyeen hub ay nagula dagaallamaan. Warsengeli iyo Majeerteen oo
                is wata ayaa weerar ku qaaday dadkaygii degganaa meesha la yiraahdo
                Buran. Dadkayagu waa yaraa, tiradooduna waxay ahayd 45 qof, waa la
                kediyey dagaal khiyaamo ahna waa lagu dhuftay. Markii aan arrintaa
                maqallay dagaal baan ku qaadnay labadii qolaba oo waa uga aarnay
                dadkayagii. Haddii horay la idiinku sheegay arrintaas waa sidaas, haddii
                kale haddaba ogaada.</p>
            <p>Waxaan maqlay Suldaanka Majeerteen inuu u caddeeyey Talyaanigi, oo uu
                ku yiri, “Waxaa na kharibay hubkiinnii ee Daraawiish waan jebin lahayn.”
                Dawladda Ingiriisku waa iney ogaataa in hadalladaasu ay yihiin been iyo
                khiyaamo Talyaaniguna uusan rumeysaneyn.</p>
            <p>Runtu waxay tahay, haddii Talyaanigu uusan hub siin lahayn, kuma
                dhaceen iney na soo weeraraan. Waxaan kaloo idiin sheegayaa in ninka la
                yiraahdo Aadan Cali Gurey, intuusan halkan iman uu noo soo qoray warqad
                uu ku leeyahay waxaan isku dirayaa idinka iyo Ingiriiska, waxaan u sii
                sheegay Dawladda Ingiriiska arrintaas, hase yeeshee, waxba dheg jalaq
                iima siin, haddaba arrintu sidaan horay uga afeeftay bay u dhacaysaa.
                Haddaba waxaan idiin sheegayaa in Dhulbahantohoo dhan sidaa uu yahay,
                idinkuna waa ineydan ka qoomameyn. Sidoo kale reer Samatar Khalaf;
                idinkuna waa inaad taas ogaataan.</p>
            <p>Waxay ka timid miskiinkii ahaa addoonka Ilaahay, Maxamad bin Cabdulle
                “Daraawiishka.”</p>
            <h3 id="soo-noqoshadii-ingiriiska">Soo Noqoshadii Ingiriiska</h3>
            <p>1912kii ayaa Ingiriisku dib ugu soo noqday dhulkii baadiyaha ahaa oo
                uu kal horaadkii ka guuray, markaana waxa la amray in la abuuro ciidan
                Rakuubley ah oo dhulka baadiyaha ah ka shaqeeya, danaha dawladdana
                ilaaliya, Daraawiishna daafaca; hase ahaatee, intii taladaas la
                hirgelinaayey ayaa waqti dheer qaadatay, maxaa wacay war-isgaarsiinta
                ayaa liidatay.</p>
            <p>Haddaba haddaynu qiyaasno waxaa Inigriiska inuu baadiyaha dib ugu
                noqdo ugu wacnaa dhawr arrimood oo kala duwan:</p>
            <p>Tan u horraysa Daraawiish iyo Boqorkii Xabashida ee Muslinka ahaa oo
                xiriir dhex maray; waxana dhici kara inuu Ingiriisku ka baqay inuu
                Daraawiish Boqorku kaalmeeyo ama ku gargaaro dagaalka si ay meel walba u
                qabsadaan dabadeedna Jarmal iyo Turkiya ayaa Daraawiishtii xiriir la
                yeeshay oo arrintii si kaley u muuqatay.</p>
            <p>Tan labaad Faransiiska iyo Talyaaniga oo dhul durugsi doonayey;
                waxana suura geli lahayd haddii Ingiriisku ka tago inay dhulkaa isku
                ballaarin lahaayeen,</p>
            <p>Tan saddexaad, markii juqraafiga Geeska Afrika la eego, Ingiriisku
                waa ka maran yahay, waana dhul laba badood u dhaxeeya oo lagama maarmaan
                ah; markaasna Dagaalkii Kowaad ee Adduunka ayaa dabayshiisii dhaceysey.
                Haddii arrimahaas laga soo tago waxaan oran karnaa, waxa soo noqoshadaas
                ugu wacnaa saddex hal:</p>
            <ol type="A">
                <li>
                    <p>Ciidammadii Ingiriiska Cadan u fadhiyey waxay hilibka iyo subagga
                        ka qaadan jireen dalka Soomaaliya, markii nabaddii baadiyaha xumaatay
                        ayaa waxa la waayey xoolihii miyiga ka iman jirey oo Cadan u dhoofi
                        jirey iyo safrihii magaalada soo geli jirey dabadeedna taasi dhibaato
                        weyn bey Cadan u geysatay.</p>
                </li>
                <li>
                    <p>Waxa muuqatay inaan dawladda Ingiriisku Badyarada Cadmeed ka
                        maarmi karin, maxaa yeelay waxay marin u tahay maraakiibteeda ka gooshta
                        Hindiya, Bariga Fog iyo Yurub, sidaa daraaddeed baayac-mushtarigeeda iyo
                        nabadgelyadiisaa ku xiran.</p>
                </li>
                <li>
                    <p>Inuu dalka Soomaaliya ku ilaaliyo danaha uu ku leeyahay Afrikada
                        Bari iyo Badda Cas.</p>
                </li>
            </ol>
            <p>Sababahaas aan soo sheegnay iyo gumeysi jeclaan baa Ingiriiska soo
                celisay. Daraawiishi labadaa gu’ 1911-1912 tallaabooyin wanaagsan bay
                qaadeen xagga siyaasadda, meelo badanna way qabsadeen, dad badanina waa
                raacay gaar ahaan dhinaca waqooyi iyo dhinaca koonfur galbeed (Ogaadeen)
                dhul badanna waa ku fideen. Daraawiishna wax xoolo la yiraahdo ayaa
                gacantooda Ilaahay geshey. Hase ahaatee, dadoo idil baa ku soo duuley oo
                xoolihii ku galay, markaasay waxay noqotay maanta dhac, berrina ha lagaa
                dhaco. Taasina sideedaba waxa ay noqotay caado xun oo Soomaaliya gees
                walba ugu fidday, tacab doonashadiina waxay noqotay dhac, duullaan iyo
                wixii la mid ah.</p>
            <p>Sidaas daraaddeed ayaa Daraawiishi waxay gashay laba col oo aan midna
                u tudhayn dhexdood. Maxaa yeelay Soomaalidii xoolihii bay ka dhacday,
                raggiina waa ka laysay, Ingiriisna dab buu siiyey, waana ku diray,
                Daraawiishina gaashaankay u qabatay oo dilkii iyo dhaciiba waa ka qayb
                qaadatay. Sidaas daraaddeed bay u noqdeen laba col oo aan u kala
                roonayn. In kastoo dadkii waraaqo badan oo wacdi, waano, gabayo iyo
                afeefba leh loo diray, haddana xumaantii, dhacii iyo weerarkiiba waa
                hadal beeleen.</p>
            <h3 id="degiddii-taleex">Degiddii Taleex</h3>
            <p>Markay Daraawiishi rasmi ahaan Nugaal u degtay ayaa waxa lagu taliyey
                in la ood saaro meel xarunta laga dhigo oo Daraawiish laga maamulo ama
                saldhig dariiqada u noqota. Kaddibna waxa la gartay in xarunta laga
                dhigo Taleex; sababaha lagu doortayna waxa ka mid ahaa kuwan soo
                socda:</p>
            <ol type="1">
                <li>Iyadoo nimankii dalka waagii hore degi jirey ay Sayidka ku dirqiyeen
                    in Nugaal la dego si aaney gacantooda uga bixin iyo geelii oo meel kale
                    ku dhaqmi waayey.</li>
                <li>Waa meel bartama u ah xeebta Badweynta Hindiya iyo xeebta Bad-yarada
                    Cadmeed oo labadaba markaas Daraawiishi meela ka degganayd.</li>
                <li>Waa meel dhinac kastaba looga safri karaa, loogana iman karaa.</li>
                <li>Waa meel baad iyo biyaba hodan ka ah; xoolaha afarta waryahaadba ka
                    dhaqmi karaan: Sool, Hawd, Ciid iyo Nugaalba u daaqi karaan.</li>
            </ol>
            <p>Isla markaas waxa la soo qaaday dhawr arrimood oo in laga gaashaantaa
                ay habboon tahay, waxaana ka mid ahaa:</p>
            <ul>
                <li>
                    <ol type="a">
                        <li>Ingiriis iyo dadka raacsan iyo Daraawiish waxa ka dhexeeya colaad
                            guun ah oo aan damihayn, haddii ay heli karayaanna maalin gelinkeed ayay
                            Daraawiish dab marin lahaayeen, Nuguulina waa col wadeen aan gabaad
                            lahayn, sidee beynu taa uga gaashaamannaa?</li>
                    </ol>
                </li>
                <li>
                    <ol start="2" type="a">
                        <li>Maxamuud Cali Shire waynu dagaallannay oo xumaan baa inoo dhexaysa.
                            Ingiriis buuna dab ka soo qaatay, waa col.</li>
                    </ol>
                </li>
                <li>
                    <ol start="20" type="a">
                        <li>Boqor Cismaan iyo raggiisii Talyaani baa dab ku afuufay oo iyaguna
                            horeynu u collownay, berri ama saaddambe waa ina gelayaan.</li>
                    </ol>
                </li>
                <li>
                    <ol start="10" type="a">
                        <li>Cali Yuusuf iyo raggiisu Talyaani bay la heshiiyeen oo xiriir la
                            leeyihiin, nabadna inooma aha.</li>
                    </ol>
                </li>
                <li>
                    <ol start="24" type="a">
                        <li>Ogaadeen in yar mooyee Xabashi baa dabada ka wadda oo dagaalkii
                            Gurdumi bay inooku dudayaan iyana waa inoo col.</li>
                    </ol>
                </li>
                <li>kh) Talyaani Xamar waa ka soo baxay oo Webi Shabeelle ayuu kor u soo
                    raacay wuxuuna maaggan yahay inuu Beledweyne qabsado. Maxaynu ka
                    yeelnaa?</li>
            </ul>
            <p>Afarta garjaho meel aynu galabta nabad ka filayno lama oga, dhexna
                waa ku jirraa, gaalo iyo cawaankeed inaan ku jahaadnana ayaan
                guddoonsannay. Inkastoo aynu xagga buntukha hodan ka nahay rasaas badan
                ma haysanno, maxaa talo ah oo innala gudboon?<br />
                Rag fiican oo talagal ah ama dagaal yaqaan ahaa ayaa ammintaa xarunta
                joogey. Haddii xaajadii rag aqoon leh iyo odayaal loo saaray, aadna loo
                faaqiday waxa la gartay saddex talo:</p>
            <ol type="1">
                <li>Taleex in laga dhiso qalcad adag oo wixii gudeheeda gala aanu
                    cadawgu u mari karin.</li>
                <li>In la abuuro Daraawiish dhawr kun ah oo fardooley ah, magacoodana la
                    yiraahdo Dooxato oo had iyo jeer galoo baxa oo argagixiso iyo cabsi ku
                    rida dadka cabsida laga qabo.</li>
                <li>In la dhiso dhawr iyo afartan qalcadood oo Qardho iyo Jarriiban bari
                    ugu xigaan, Jiidali, Cirshiida iyo Shimbabirisi waqooyi ugu xigaan,
                    Kiridh iyo Qorraxeyna galbeed ugu xigaan, Baledweynana koonfur ugu xigo,
                    inta kalena u dhexeeyaan. Daarahaas intooda badan farduhu waa iska
                    barqayaan ama waysaga hargalaan ama waa isaga hoydaan.</li>
            </ol>
            <p>Saddexdaas arrimood oo la soo qaaday muddo gaaban ayaa sidii la rabey
                loogu fuliyey; maxaa yeelay ciidan waxtar ah baa dariiqada joogey.</p>
            <h3 id="taleex">Taleex</h3>
            <p>Taleex waxaa laga dhisay afar qalcadood oo kala ahaa:</p>
            <ul>
                <li>
                    <ol type="a">
                        <li>Silsilad oo loogu tala galay 2000 oo nin in ay ka dagaal galaan iyo
                            5000 oo xoolo ah: geel, lo’ iyo faras gudaheedu qaadi karaa.</li>
                    </ol>
                </li>
                <li>
                    <ol start="2" type="a">
                        <li>Falaad oo loogu tala galay Sayidka, iyo ragga gaarka ka ah.</li>
                    </ol>
                </li>
                <li>
                    <ol start="20" type="a">
                        <li>Daawad oo loogu tala galay dadka martida ah oo xarunta imanaya.</li>
                    </ol>
                </li>
                <li>
                    <ol start="10" type="a">
                        <li>Eegi ama Daar-Ilaalo oo kur yar dhaladeeda laga dhisay oo loogu tala
                            galay in saddexdaas qalcadood laga ilaaliyo; wixii xarunta soo gelaya
                            ama ka baxayana laga eego.</li>
                    </ol>
                </li>
            </ul>
            <p><a href="#taleex">Taleex</a></p>
            <p><a href="#taleex">Taleex</a></p>
            <p><a href="#taleex">Taleex</a></p>
            <p>Ka dibna waxa la dhisay toddoba daarood oo xarunta ku maageera oo
                hilaada u jirta 10 mayl ilaa 40 mayl, meelaha laga dhisana Bari iyo
                wixii ka soo duula.</p>
            <ol type="1">
                <li>Daar Cad</li>
                <li>Gacal-guule</li>
                <li>Xalin</li>
                <li>Dhumay</li>
                <li>Geeda mirale</li>
                <li>Cawshaan</li>
                <li>Nuguul</li>
            </ol>
            <p>Daarahaasi wexey gaar ka ahaayeen xarunta Taleex.</p>
            <p>Daarahaas sida loo dhisay ama loo adkeeyey ama dagaal loogu
                hannaanshey waa si la yaab leh, wax dhulka mara waa ka gaashaanteen,
                waxa cirka ka yimaaddase ma filayn, nin maqlay iska daayoo nin arkay
                daarahaas sida loo dhisay kama sheekayn karo.</p>
            <h3 id="qalcadihii-dibadda">Qalcadihii Dibadda</h3>
            <p>Isla guyaashaas waxa la dhisay 23 qalcadood oo afarta garjaho u kala
                tusan. Afar waxa laga dhisay dhinaca Taleex bari kaga toosan, ama ka
                xiga kuwaasoo ahaa:</p>
            <ol type="1">
                <li>Buraan</li>
                <li>Qardho</li>
                <li>Kalyaxeed</li>
                <li>Ayl iyo Gabbac iyo Ilig oo horay u dhisnayd.</li>
            </ol>
            <p>Intaas waxa laga ilaalin jirey Bari iyo ragga Boqor Cismaan.</p>
            <p>[Ceel-la-Qoday, Qardho]</p>
            <p>Afarna waxa laga dhisy dhinaca waqooyi:</p>
            <ol type="1">
                <li>Baran</li>
                <li>Jiidali</li>
                <li>Cirshiida</li>
                <li>Surad</li>
            </ol>
            <p>Intaa waxa laga ilaalin jirey xeebaha Laas Qoray iyo Badda
                Cadmeed.</p>
            <p>Lixna waxa laga dhisay Waqooyi-galbeed:</p>
            <ol type="1">
                <li>Orgiya</li>
                <li>Laascaanood</li>
                <li>Sool-Daryare</li>
                <li>Dabdheer</li>
                <li>Shimbabiris</li>
                <li>Kiridh.</li>
            </ol>
            <p>Intaa waxa laga ilaalin jirey Ingiriis iyo dhinac Burco iyo Berbera
                iyo dadka raacsan.</p>
            <p>Saddexna waxa laga dhisay dhinaca Galbeed, kuwaasoo ahaa:</p>
            <ol type="1">
                <li>Qorraxey</li>
                <li>Wardheer</li>
                <li>Gallaaddi.</li>
            </ol>
            <p>Intaa waxa laga ilaalin jirey Xabashida iyo dadka raacsan.</p>
            <p>Saddex daaroodna waxa laga dhisay dhinaca Koonfur, kuwaasoo ahaa:</p>
            <ol type="1">
                <li>Docmo</li>
                <li>Jarriiban</li>
                <li>Lababaar.</li>
            </ol>
            <p>Intaa waxa laga ilaalin jirey Talyaani iyo dadka raacsan.</p>
            <p>Daarahaas tiradaas leh mid walba waxa lagu jaaday oo la fariisiyey
                ciidan hub ku filan haysta, daar la arkana waxa laga dhisay ceelka
                meesha ugu dheer, si wixii biyaha u soo arooray loo arko. Meelaha
                qaarkoodna waxa laga dhisay labo daarood oo kala korreeya, taasna waxa
                keenay markii biyaha iyo meesha daarta wax laga ilaaleeyaa kala durugsan
                yihiin mid meel kore ka dhisan oo cadowga laga ilaaleeyo iyo mid ceelka
                iyo meesha biyaha leh ku foororta oo wixii cadow ahaa oo ceelka u soo
                arooraya laga arko.</p>
            <h3 id="dooxato">Dooxato</h3>
            <p>Waxa la abuuray rag Daraawiish laga xulay oo boqollaal ah, karti iyo
                geesinnimana loo og yahay, fardahana sida haadka u fuula. Boqol walbana
                waxa lagu jaaday meel, waxana la faray dil iyo dhac mid kastaba ha
                ahaatee inay dadka laga baqaayo cabsi iyo argagixiso geliyaan. Raggaasi
                waa nimanka Berbera gubey oo gaalo u xiiray; waa nimanka Laasqoray galay
                oo Boosaaso gubey, Hobyana dabka geliyey oo dad iyo duunyo arlada
                rogey.</p>
            <h3 id="dad-iyo-daraawiish">Dad iyo Daraawiish</h3>
            <p>Magaca Daraawiish la baxay wuxuu caanbaxay 1897kii, wuxuuna jirey 25
                sano. Hase ahaatee labadii sano ee u horreysey hanaqaad ma ahayn;
                saddexdii sano ee ku xigeyna waxa Daraawiishi ku jirtey dad iyo duunyo
                urursi, ujeeddadoodana lama garan, Sayidkuna ma caad bixin. Hase ahaatee
                maalintii Kala-guurkii Gurdumi (Kalakicii) dhacay ayaa la dareemay in
                arrin qoto dheeri meesha ka socoto. Dadka qaarkiis waxay oran jireen
                Wadaadku Boqornimuu doonayaa, qaar kalena waxay oran jireen waa weli soo
                daahiray ee ha la raaco.</p>
            <p>Sayidka qudhiisu markii hore wuxuu arrinta ka bilaabay diin barid,
                waano, wacdi iyo waxsiin. Sidaasaana dadku ku raacay, laguna jeclaaday,
                Magaca qabiil la yiraahdaa xaaraan buu ka dhigay; Boqor, Garaad iyo
                wixii la mid ahaa iyo kuwa ku adeegtana waa baabi’iyey.</p>
            <p>Daraawiishi siday u guri degtey 1897-1910kii waxyeello Gondagooye ka
                weyn oo dariiqadii ka dhaca lama sheegin. Rag Daraawiish ah oo warkooda
                lagu kalsoon yahay waxay yiraahdeen, “Muddo 10 sano iyo dheeraad ah,
                Sayidku dadka sabaal, wacdi iyo waxsiin buu ku waday. Wax dil ah ama
                xumaan kale ah xarunta gudaheedii kama dhicin, waxase jirey dad badan oo
                xoolo laga soo dhacay, taasna iyagaa dhaca Daraawiish kaga horreeyey,
                ninkii ku dhacana waa la dhacaa.”</p>
            <p>Markii waanadii, wanaaggii iyo waxsiintii waxba tari waayeen,
                walaalnimadii iyo Darwiishnimadiina lagu deyn waayey, gaaladiina lala
                saftay ayaa Daraawiishi faraska u fuushay oo Bari iyo Galbeed, Koonfur
                iyo Waqooyi meel walba weerar geliyeen, wax la dilo, wax la dhaco, wax
                la mooradduugo iyo wax degel ka kaca ayaa dadkii noqday. Iyaguna ma
                nabad gelin oo markii dambe birtaa laga aslay, arladiina waxay noqotay
                Daraawiish iyo dad intiisa kale. Hase ahaatee, mar baa magaca Darwiish
                la yiraahdo waxa looga baqay sida melegga wax dila looga baqo.</p>
            <p>Afgembigii Canjeel siduu u dhacay, Daraawiish gudaheeda dareen baa
                kala galay oo waa kala aammin baxeen, xaruntiina waa xumaatay, dadkana
                aad baa xarunta loogu laayey dibaddeeda iyo gudaheedaba. Ninba ninkuu ka
                itaal roonaa ama utun hore u qabay ayuu waranka daray, hase ahaatee waxa
                jirey in xumaantaasi guud ahaan geyiga oo dhan saabatay oo meel walba
                laysku dilaayey ama laysku dhacaayey. Dilkaa xarunta ka dhacaayey waxa
                sabab u ahaa saddex hal:</p>
            <ol type="1">
                <li>Markii hore dadku sida daadka ayuu xarunta u tegey dhawr sano ka
                    dibna waa laga yaacay; in kastoo aan ujeeddadii laga lahaa la tilmaami
                    karin waxa dhacday in markaas ninkii Daraawiish tegey dadkiisii iyo
                    wixii dad ugu xigey oo xarunta joogey la laayey, Daraawiish ha ahaadeen
                    ama yey ahaane xoolahoodiina waras baa laga dhigay, halhaysna waxa laga
                    dhigtay, “Ninkii tegey diintu tebi meysee, dadow yaan Ferenji kuu
                    talin!”</li>
                <li>Markii taas hore dhacday ayaa dad badani ka faa’iideystey oo ninba
                    ninkuu u ciil qabay ama aano hore ka qabay ka cad goostay isagoo leh waa
                    gaaloobey ama waa xujoobey. Taasina waxay dhalisay cabsi, baqdin, iyo
                    aammin darro xaruntii iyo Daraawiish dhexdeeda ka dhacday; dicaayad iyo
                    cay xunna dibadda ayaa lagaga afuufay iyagoo caddaalad-darro lagu
                    tilmaamayo.</li>
                <li>Waxaa jirey dad si caddaan ah gaalada u raacay oo garwade, ilaalo
                    iyo indhaba u noqday oo Daraawiish ka hiilinaayey, iyo kuwo xoolo doon
                    ahaa oo Daraawiish dhac iyo weerar ka bixin waayey. Kuwaasna waxa loo
                    laayey sidii kuwan kaleba loo laynayey.</li>
            </ol>
            <p>Sida runta ah waxay Sayidka iyo Daraawiishtaba la ahayd in iyaga
                mooyee dadka kale gaalo yahay oo dawgii sharciga ahaa waydaarsan yihiin.
                Taasina waxay dhalisay in dadka loo kala saaro Muslin iyo Gaalo; sida
                gabayada iyo warqadaha ka muuqanaysa, dadkii Daraawiish noqday oo raacay
                ama la dagaal galay ama taageero u geystay, cadawga oo laysaga digaba ha
                ahaatee, waxaa la yiri waa Muslin, dadkii ka soo horjeeday oo Daraawiish
                soohdinteeda ka baxsanaa, ha la dagaallameen ama yey la dagaalamine,
                waxa la yiri waa gaalo, dilkooduna waa bannaan yahay, xoolahooda in la
                dhacaana waa bannaan tahay oo waa xalaal.</p>
            <p>Dhinaca kale haddaynu eegno, run ahaantii iyagana waxay la ahayd in
                Daraawiishtu xeerkii Ilaahay ka tallaabsatay oo wixii sharcigu reebay ay
                falayaan, Muslinnimada ay sheeganayaanna been tahay, Hase ahaatee,
                markii taas culimadii loo bandhigay waxay yiraahdeen, “Dhaca iyo dilku
                waa dembi weyn ee Islaamka lagagama baxo, lagumana gaaloobo.”</p>
            <p>Waxa jirtey in culimadii, meel kasta ha joogtee ay arrintaas ku
                wareertay; maxaa yeelay niman diikii iyo dhaciiba xalaashaday waa Muslin
                dhab ah lama oran karo. Mar Sayid Maxamad taas la weydiiyey oo la yiri,
                “Nin Ashahaadada qiraya, salaaddiina tukanaaya, sekadana bixinaya oo
                soomaaya, maxaad u dishaan, maalkiisana u dhacdaan idinkoo ku xujeynaya
                waa gaal?” Wuxuu yiri:</p>
            <p>Nin aqdaamo Ferenji ah, maantiyo abuurriin<br />
                Ama aaladduu sida, ama awrta baw rara<br />
                Ama ariga baw qala, ama laba ugaarsada<br />
                Ama uba ilaalaha ah, ama uurka kala jira<br />
                Ashahaado beeniyo, Islaamnimo ha lagu dhaqo<br />
                Ilaahayna nama oran, anna ma oggolaan karo!</p>
            <p>Waxa la weriyey Sheekh Cabdullaahi Quddub oo Boqor Cismaan la fadhiya
                magaalada Baargaalna jooga, ayaa waraaq Sayid Maxamed buu ka waraystay
                oo wuxuu yiri, “Wadaadkan soo baxay ee Ina Cabdille Xasan nooga warran?
                Nin wax yaqaan ma yahay?” Sheekh Cabdullaahi wuxuu yiri, “Boqor, ninku
                nin wax yaqaan maaha ummaddiina waa habaabiyey.” Isla markaas Boqorkii
                wuxuu Sheekh Cabdullaahi tusay waraaqdii; kaddibna wuxuu sheekhii yiri,
                “Bal su’aalo diinta ku saabsan baan weydiinayaaye, hadduu nin diinta
                yaqaan yahay ha ka soo jawaabo.” Dabadeedna qasiido Carabi ah buu
                Sayidkii u diray, ninkii qaadayna xoolo meelmar ah baa la siiyey.
                Sayidkuna markii qasiidadaa loo geeyey waa ka jawaabay. Labadii ra’yi ee
                Daraawiish iyo dadka kale kala qabeen xagga caqiidada iyo diinta waxa
                kala caddaanaya labadaas qasiido oo midiba dhinac taageereyso sida
                arrintu tahay; qasiidadii Sheekh Cabdullaahi Quddub) waa tan, wuxuu
                yiri:</p>
            <p>[]</p>
            <p>Waxa la weriyey markii qasiiddadaasi Sayid Maxamad soo gaartey
                culimadii xarunta joogtey buu faray iney jawaabaan, hase ahaatee, waa ka
                gaabsadeen.</p>
            <p>[]</p>
            <h3 id="dhisiddii-beledweyne">Dhisiddii Beledweyne</h3>
            <p>Beledweyne wuxuu ahaa malko lagama maarmaan ah oo dhulka daabkiisii
                ah qolo walba haanka ku hayso in aan looga horrayn oo Talyaani, Cali
                Yuusuf iyo Daraawiishiba tartan u galeen. Hase ahaatee Daraawiish baa
                ugu dedaal badnayd oo ugu dheeraysay.</p>
            <p>1912kii bishii Maarso ayaa waxa war lagu helay in Talyaanigu ku talo
                jiro inuu tallaabo tallaabo u qaado Webi Shabeelle oo in yar in yar u
                qabsado, waxaana la ogaaday in Sahankiisii hore soo gaaray Mahadday oo
                doonaayo inuu dadka dhulkaa deggan dhex galo oo hub iyo xoolaba siiyo si
                uu Daraawiish ugu diro inay la dagaallamaan. 500 oo faras ah iyo 900 oo
                lug ah ayaa Taleex laga soo diray, waxaana lagula soo dardaarmay inay ku
                biiraan Daraawiishta Doh iyo Ceelgaab fadhida oo Khaliif Shiikh Cabdulle
                madaxda ka yahay, dabadeedna Khaliif hor kaco oo ay Beledweyne degaan,
                dadka dhulkaa degganna ugu yaraan inay Daraawiish noqdaan, jahaadkana
                soo galaan.</p>
            <p>Beledweyne waxba kama dhisnayn markaa ka hor, oo wuxuu ahaa dhufays
                yaab leh, waxaana degganaa oo u talinaayey niman xoog leh oo la oran
                jirey Hormadiid, waxaana madax u ahaa nin la oran jirey Nincadde Dacaar
                “Baxaar” oo aan oggolayn in dalkaa cid kale cagaha soo dhigto, taasna
                awood u lahaa.</p>
            <p>Khaliif Shiikh Cabdulle isagoo Daraawiish xoog leh wata ayuu
                fariistay meel la yiraahdo Qollad oo Beledweyne u dhow. Wax badan hadduu
                warqado iyo farriimo u diray ayaa niman dhawr ah oo ergo ahi u
                yimaaddeen, waxayna u caddeeyeen inayan Beledweyne cid u oggolayn,
                dagaal mooyaane wax kalena ayan ka qabin, taa lama oga in Talyaanigu
                aftin ku lahaa iyo inay sidoodu Daraawiish u diidayeen. Muddo haddii
                hadallo la waday, qolo walbana meesheeda ku geel qalatay, ciidanna ku
                urursanaayey ayaa Daraawiishi goosatay inay Beledweyne dagaal ku
                gasho.</p>
            <p>1913kii ayaa Daraawiishi weerar ku kicisay Beledweyne oo gacanta ku
                dhigtay wixii xoolo ahaa ee meeshaa joogeyna waa dhaceen, dabadeedna
                qalcad dagaal ayay ka dhisteen saldhig dhismaha daartaasna waxa
                macallimiin ka ahaa Cali-Jalax iyo rag kale. Waxaana Daraawiishtii
                halkaa fariisatay madax looga dhigay Maxamuud Macallin “Cagadhiig”.
                Degiddaasina waxay halis gelisey dantii Talyaanigu dhulkaas ka lahaa,
                gaar ahaan isagoo doonaayey inuu Webi Shabeelle gacanta ku dhigo.</p>
            <p>Muddo ka dib wuxuu Talyaanigii soo degey oo ciidammo dhigay Mahadday,
                Buqcaqable iyo Tayeeglow, taasna wuxuu uga jeeday inaan Daraawiishtu
                horay u sii fidin, dabadeedna wuxuu hadallo la yeeshay Cali Yuusuf oo
                wuxuu ka dhaadhiciyey in Daraawiishta Beledweyne degtey halis u tahay
                saldanada Hobyood, siyaasadda Talyaaniga iyo dadka raciyadda ah ee Webi
                Shabeelle deggan. Sidaas daraaddeed, waa in wax laga qabtaa; waxaana
                habboon in ciidammo askarta Cali Yuusuf iyo ciidammo Talyaani ah iyo
                wixii kalee raaci karaa ay ku duulaan. Labo gu’ iyo labadoodii dayrood
                iyo intii u dhaxaysey ayaa Beledweyne waxay noqotay xarun saddexaad oo
                isku filan oo aan dagaal lagu heli karayn; hase yeeshee Talyaanigu kama
                gaabsan inuu dagaal isku dayo, wixii uu awood lahaana wuxuu isugu geeyey
                si Daraawiish Beledweyne looga kiciyo, dabadeedna wuxuu la heshiiyey Ina
                Diinle iyo Cali Yuusuf, waxaana go’aan kama dambays ah lagu gaaray in la
                abaabulo col loo wada dhan yahay, Beledweynena lagu kiciyo dagaal loo
                wada jiro oo ceelkaas Beledweyne oo halbawlaha ah la qabsado. Amminta
                dagaalkaasu habboon yahayna waxa soo sheegi doona Talyaaniga. Sidaas baa
                lagu heshiiyey oo meel laysla dhigay, taladiina ku dhammaatay.</p>
            <h3 id="weerarkii-beledweyne">Weerarkii Beledweyne</h3>
            <p>Danta weyn ee gumeysiga Talyaanigu Soomaalida koonfur qabsashadeedii
                ka lahaa waxay ahayd isagoo doonaayey inuu biyaha Shabeelle taabo,
                dabadeedna halkaa dalka Amxaarada kaga duulo sidii waagii dambeba uu
                yeelay. Sidaa daraaddeed, siyaasaddiisu ma oggolayn in Daraawiishi
                arlada ka soo dhowaato ama xukun ku yeelato. Markuu maqlay inay
                Beledweyne qabsadeen oo daar ka dhistecn aad buu uga wareeray, wuxuuna
                isku deyey af iyo addinba inuu ka kiciyo inteyan ku xididdaysan ama
                tigimmada ku dhaaban; dabadeedna wuxuu la heshiiyey Cali Yuusuf iyo Ina
                Diinle, banaadiiq iyo saanadna waa siiyey, waxaana laysku af gartay in
                Daraawiishta Beledweyne fadhida mar loo gacan qaado oo Webi Shabeelle
                laga saaro.</p>
            <p>Talyaaniga waxa u soo warrami jirey Soomaalida dhulkaa deggan, run
                iyo been labadana waa u sheegi jireen, iyagoo Daraawiish garab siinayana
                waxa la faafiyey ama Talyaanigii loogu warramay in Daraawiishi
                Beledweyne ka guureyso. Taasi Daraawiishna waqti bay siisay Talyaanigana
                dib bay u ridday.</p>
            <p>Sannadkii 1913kii bartamihiisii ayaa gumeysiga Talyaanigii wuxuu
                goostay inuu siyaasadda Daraawiishta ka xiro kana hor joogsado si aanay
                dhinaca koonfur ee Webi Shabeelle iyo Banaadir ugu fidin ama dadka
                dhulkaa deggan u dhex gelin, ama u kaxaysan. Markaa wuxuu isku deyey
                inuu abuuro ciidan Daraawiishta ka hor taga oo ka kooban askar iyo
                raciyad, dab, saanad, lacag iyo raashiinba la siiyo, laguna boorriyo ama
                lagu guubaabiyo inay Daraawiish la dagaallamaan oo meelahay deggan
                yihiin u diidaan oo ka eryaan. Taladaasi ma mira bixin meelmarna ma
                noqon maxaa yeelay Daraawiishta ayaa xoog xarriib iyo xeeladba
                Talyaaniga ka roonayd, hase ahaatee nin maajoor ah oo Buula-Berde
                joogey, askar xoog lehna ku haystey ayaa Daraawiishtii far dheeraatay ku
                noqday. Waa kii lahaa iyagoo kuhaamaaya:</p>
            <p>Sidii meel dab maray madoobaadow<br />
                Maxaa nagu maagay maajoor!</p>
            <p>Allow meleggii wax layn jirey iyo<br />
                Masuuba u meeri maajoor!</p>
            <p>1915kii ayaa nin Darwiish ah oo caan ahaa, magaciisana la oran jirey
                Indhaceel Daamey Raage oo wata 40 nin ayaa tegey Buula-Barde oo
                Talyaanigu fadhiyo. Waxay qaadeen webiga degtiisa koonfur, markay
                tuulada geeskeeda joogeen ayay fardihii iyo ragga badankiisii ka tageen.
                Shan nin oo Indha-ceel wato ayaa Talyaanigii u galay oo waxay ku
                yiraahdeen, “Daraawiish baannu ka soo fakannay oo Talyaanigaannu magan u
                nahay.” Maajoorkii meesha xukumayey intuu kala batav ayuu afar Talyaani
                ah oo ka hoos shaqeynaayey u yeeray si ay raggaa dabkana uga qabtaan,
                una soo dhoweeyaan, hase ahaatee waxa dhacday waxaan la filayn
                maskaxdana lagu hayn.</p>
            <p>Shantii Darwiish intay isha qoodheeda iskala hadleen ayay shantii
                Talyaaniga ahaa shan xabbadood ku kala dhufteen, shanna ku ruuxtogeen.
                Waa la berdedey oo si la yeelo la garan waayey, maxaa yeelay waa ka
                naxsadeen oo waxay noqotay kediso, kuwii badnaana durba intay horay u
                soo kaceen ayay saldhiggii oo dhan rasaas ku afuufeen si aan qofna
                bunduqiisa u halcelin. Shantii Indhaceel wateyna markay hubsadeen in
                shantii Talyaaniga ahayd dhimatay ayay gadaal gadaal u baxeen oo durba
                shantoodii faras baa loo keenay iyana degdeg u fuuleen. Taasi
                Talyaanigii waxay ku noqotay fejeciso iyo layaab, hase ahaatee wuxuu sii
                kordhiyey ciidammadiisii iyo feeyigadiisii.</p>
            <p>1915kii, bishii Maajo, 3 ciidan oo kala duwan ayaa Beledweyne lix
                meelood kaga soo duuley oo 3 goor oo kala dambeeya weerar ku kiciyey.
                Ciidamadaas oo kala ahaa:</p>
            <ol type="1">
                <li>Ciidan Talyaanigu wato oo saddex madax u kala socda oo ka soo baxay
                    Buulabarde, Buqcaqable iyo Teyaglow.</li>
                <li>Ciidan Cali Yuusuf oo laba madax ah oo ka soo baxay Mudug iyo
                    Ceelbuur</li>
                <li>Ciidan Ina Diinle oo hal madax ah oo ka soo baxay Qallaafe.</li>
            </ol>
            <p>Bishii Maajo 9kii, 1915kii, oo ahayd maalintii dagaal loogu ballamay
                ayaa qolo waliba meesheedii ka soo duushey oo Daraawiishtii Beledweyne
                fadhidey dagaal afarta geesood lagaga soo dhuftay, hase ahaatee
                Daraawiishi gaashaankay u qabatay.</p>
            <p>Daraawiish dagaalkaas goobjoog ka ahaa oo markaa noolaa wuxuu noogu
                warramay, “Toddoba caanamaal haddii rasaas laysku garaacaayey oo dhawr
                iyo labaatan madfac qalcaddii saldhig lagu ridey, waxyeello yar oo
                albaabka ku siman mooyee, dhagax keliyi aanu ka dhicin, ayaa subaxdii
                dambe madfac afkiisii xabbad lala helay, ninkii ridayeyna la diley.
                Dabadeedna cadawgii iyo wixii la socdeyba waa jabeen, dab badan oo laga
                gurtayna waa lagala haray.”</p>
            <p>Waxa la weriyey intaan madfaca xabbad lala helin ayaa nin Darwiishi
                wuxuu yiri, “Allow adigaa cuskiina lehe, Allow ciidan khayr leh noo
                keen.” Warka Darwiishkaas waxa marag u ah geeraar xogwarran ah oo uu
                mariyey Ismaaciil Mire oo dagaalkaas isaguna goobjoog u ahaa. Isagoo
                xaruntii Khaliif madaxda ka ahaa oo Qalqallooc taal u warramaya wuxuu
                yiri:</p>
            <p>War ninkii iga dooniyow<br />
                Ano doola u jeeda</p>
            <p>Deleb heensaha saarayoo<br />
                Gooruu waagu dillaacay</p>
            <p>Daraawiish balamayno<br />
                Adduun saad ka damceysiyo</p>
            <p>Damdambaysi ma yeeshoo<br />
                Waa dawaara sideedee</p>
            <p>Durba weerar na taabay.<br />
                Maajoor doora qurmuun iyo</p>
            <p>Doofaartii Raxanweyniyo<br />
                Majeerteen dunjigiisiyo</p>
            <p>Daacufley askareediyo<br />
                Ina Diinle dhashiisa</p>
            <p>Dulmi nooga heshiiyeyoo<br />
                Duulba maalin na beegayo</p>
            <p>Beryey Doox ololeysayoo<br />
                Dundunku u rogmaayo</p>
            <p>Candhadii dubayowdeyoo<br />
                Daaqsin ayan u foofinoo</p>
            <p>Rasaastii dam lahaydoo<br />
                Dagaal baan kala roorrayoo</p>
            <p>Baqihii ay dillaameen<br />
                Dabkii aanu ka reebnay</p>
            <p>Derbi baan ku masaallay<br />
                Daarahaannu rasaynay</p>
            <p>Daayinow mahaddaa bow!<br />
                Daraawiishi lahaydey.</p>
            <p>Daraawiishi dagaalkaa ka dib Beledweyne aad bay u xoogeysey oo waxa
                la dhisay qalcaddii Aammin iyo Labamataanood, Talyaani iyo dad kalena
                waa ka gaareen, colal isdabajoog ahna waxay u direen webiga xaggiisa
                hoose, Teyeglow, Baydhabo iyo jihada koofur kaga toosan oo dhan. Tan iyo
                Aw Dheegle iyo Ceel Garas. Intii muddadaa ka dambeysey inuu Talyaanigu
                naftiisa daafaco mooyaane, weerar dambe Beledweyne uguma noqon, maxaa
                yeelay wuxuu rumeysnaa inaan libin laga keeneyn; waxaana ugu wacnaa laba
                hal:</p>
            <ol type="1">
                <li>Qalcadihii Beledweyne Daraawiishtu ka dhisatay oo madaafiicdii wax
                    ka tari weydey maxaa yeelay si adag baa loo dhisay,</li>
                <li>Xaaji Maxamuud Macallin “Cagadhiig” oo ammaanduule u ahaa
                    Daraawiishta Beledweyne fadhida oo naftiisu ahaa nin rag ah oo dagaalka
                    iyo tabihiisa iyo maamulkaba aad u yaqaan oo loo mari waayey, siduu
                    Talyaanigu sheegay.</li>
            </ol>
            <p>Daraawiishiina weerar iyo duullaan bay ku haysey taniyo 1919kii</p>
            <h3 id="daraawiish-iyo-koofil">Daraawiish iyo Koofil</h3>
            <p>Koofil wuxuu dalka Soomaaliya yimid 1904 isagoo ka soo shaqeeyey
                dhawr dal oo Afrika ah oo ay ka mid ahaayeen Koonfur Afrika iyo
                Nijeeriya; markaasna waxa madax looga dhigay ciidammada wax fuula oo
                magacooda guud la oran jirey Guutada Geela (Rakuubley) oo had iyo jeer
                wareegeysan jirey soohdinta u dhaxaysa Daraawiish iyo dadka dawladda
                Ingiriisku u taliso.</p>
            <p>[Koofil iyo Askartiisii]</p>
            <p>Dadka baadiyaha doggan waa dhibay, xoolahana waa ka dhici jirey,
                sidaa daraaddeed dalka laguma jeclayn. Sheekooyin badan Soomaaliya
                dhexdeeda kuma lahayn, hase ahaatee, wuxuu caan baxay markii la dilay ka
                dib oo gabaya laga mariyey, dabadeedna nin kasta oo gabyaa ahi waa ku
                hal qabsaday, Daraawiishkii dadka guubaabinaayey wuxuu yiri:</p>
            <p>Annaba Koofil googoynaye, adinna Laaran gawraca.</p>
            <p>Daraawiishi waxay yiraahdeen, “Run ahaan annagu Koofil markii hore ma
                aqoon, maxaa yeelay nin sare ma ahayn, waraaqa nooma soo diri jirin,
                annaguna uma diri jirin; sideedana gaalada ma kala aqoon mana kala
                jecleyn nin hoose iyo nin sare. Waxaanu dooneyney oo keliya inaanu
                gaalada dalka ka saarno.”</p>
            <p>Sida la warivey Koofil wuxuu ahaa nin Daraawiishta iyo magacooda aad
                u neceb oo iyaga iyo wixii raacsan ama xiriir la leh la col ah oo
                qawleysato burcad ah u yaqaan oo had iyo jeer jecel inuu ku duulo. Hase
                ahaatee dawladda Ingiriisku waa u diidi jirtey, isagoo xogwarran
                dawladdiisa u diraayana waxa hadalladiisii ka mid ahaa:</p>
            <p><em>[Richard Corfield of Somaliland, by H. F. Prevosi Battcrsby,
                    London 1914; p. 124.]</em></p>
            <p><em>“The cream of the jest at present is that although the Mullah
                    raids our so-called protected tribes indiscriminately, the troops lie
                    idle, and our tribes are forbidden by Government to retaliate on the
                    Mullah, for fear of prejudicing chances of negotiation. Isn’t that rich?
                    As far as negotiations are concerned, one might as well make an
                    agreement with a mule not to kick you.”</em></p>
            <p>Hadalkaas waxa af Soomaali loogu tarjami karaa sida tan:</p>
            <p>“Arrinta gunta ah ee qosolka lihi waxay tahay inkastoo Wadaadku uu
                safmar u soo weerarayo qabaa’ilka lagu sheego inaannu ilaalinno ayaa
                haddana ciidammadayadii iska hoganayeen qabaa’ilkiina dawladdu u diiddey
                inay Wadaadka ka aar gutaan ayadoo laga cabsi qabay inay buraan
                wadahadallo la filayey in isaga lala yeesho. Miyeyan taasi wax lagu
                qoslo ahayn? Xagga wadahadallada naftooda haddaynu ka eegno, baqalkaba
                heshiis waad la samaysan kartaa inuusan ku dambaabirin.”</p>
            <p>Sida buuggan qaybihiisa kala duwan ku qoran, heshiiskii Ilig-daldala
                ee la kala saxiixday 1905 intii ka dambeysey, waxay dawladda Ingiriisku
                ku dedaaleysey in mar uun Wadaadka heshiis laga helo. Sidaa daraaddeed
                ayaa saraakiisha Ingiriiska waxa amar lagu siiyey inay wax alla wixii
                iska hor imaad keenaya ay ka fogaadaan. Haddaba mar Waaligu Koofil
                farriin u diray isagoo uga digaya in aan wax iska hor imaad ahi ka dhex
                dhicin isaga iyo Daraawiishta wuxuu ku yiri, “Wadaadka wadahadallo ayaa
                noo socda oo heshiis baan ka fileynaaye wax alla wixii waanwaantaas wax
                u dhimaaya ka fogow.” Koofil isagoo arrintaa aan raalli ka ahayn waraaq
                buu qoray hadalladiisiina waxaa ka mid ahaa:</p>
            <p><em>“During my last trip I have been negotiating with Nur Jama, the
                    Majertain headman, trying to use him as a kind of buffer between us and
                    the Mullah. The whole of the Warsangeli, one of our tribes, have gone
                    over to the Mullah’s cause. I chased a raiding party the other day, but
                    they had too long a start of me.”</em></p>
            <p>Hadalkaas waxa loo tarjami karaa sida tan:</p>
            <p>“Safarkaygii ugu dambeeyey waxaan wada hadal la yeeshay Nuur Jaamac
                (Dhalbaas) oo ahaa caaqilka Majeerteenka, anoo uga jeedey inuu noqdo
                derbi u dhexeeya annaga iyo Wadaadka. Warsangeli oo ahaa qabaa’ilka na
                raacsan waxay dhammaan raaceen Wadaadka, waxaanna caydhsaday duullaan ay
                soo kiciyeen; hase ahaatee way iga il horreeyeen, waana iga
                fakadeen.”</p>
            <p>Rijaad Koofil wuxuu ahaa nin kibir badan oo sanka ka hadla, nin xukun
                adag oo aan naxariis lahayn, dadkana ciqaaba oo had iyo jeer ujeeddada
                dawladdiisa fuliya ama ku dedaala inuu fuliyo.</p>
            <p>Waxaan la allaabi karin, dagaalkii Ruuga intuusan dhicin ka hor, ayaa
                Koofil reero Gaafoodiga Burco iyo Hargeysa u dhaxeeya yaalla xoolo ka
                dhacay, dadkiina si xun u galay. Dabadeed nin la oran jirey Ina
                Weysaxume oo ka mid ahaa dadkaa Koofil dhacay ayaa gabay kuhaan ah u
                mariyey, dagaalkii Ruugana waxa Koofil loogu diley siduu gabayga ku
                yu’day, wuxuuna yiri:</p>
            <p>Sayidkoo wax galay raacdadoo, la isku soo gaaray<br />
                Adiga iyo gubniga aad waddaa, goobataal noqoye<br />
                Girligaanku kaa joogsay oo guuxa kaa damiye<br />
                Ku googooste nimankii kufriga, gaajaduu qabaye<br />
                Afkuna gaw ku yiri xaajadaad, gees u badisaaye<br />
                Guga ha gaarin adigaa tolkay, gaajadaas badaye.</p>
            <h3 id="ruuga">Ruuga</h3>
            <p>1912 dabayaaqadiisii ayaa ciidankii Ingiriiska ee rakuubleyda ahaa oo
                Koofil madaxda ka ahaa, baadiyaha hore loogu durkiyey, Sayidkana waraaq
                baa loo diray oo waxa lagu yiri, “Nabad iyo wadahadal bay dawladda
                Ingiriisku dooneysaa.” Muddo sannad ah ayaan wax dagaallo ah ama rabsho
                ahi ayan dhicin.</p>
            <p>1913 ayadoo xaruntii Daraawiishta Taleex tahay oo gaado, tuugo iyo
                faras qawle mooyee aan colweyne dal shishe ka soo duula laga baqayn,
                Daraawiish daaraha dibadeed ilaalinaysa iyo rag reer Beede ah oo xoolaha
                la jira mooyee, ragga xooggiisii xarunta joogo, ayaa niman dhaawac ah oo
                firxadi xaruntii yimaadeen, waxayna ku warrameen war aan lagu
                farxin.</p>
            <p>Waxaan marar badan soo xusnay oo Daraawiishta caada u ahayd haddii
                xarunta war yimaado inuu Sayidku ahaa kan u hor ogaadaa ama sheegaa.
                Safar la dhawraayey oo dab, saanad iyo dhar xarunta u wada oo Khaliif
                Shiikh Cabdulle soo diray, markii horena ka yimid Ilyaasu-Raasmakaahiil
                oo hadiyo ahaan Daraawiishta ugu soo dhiibey, ayaa markuu Qorraxay soo
                marayo waxa arkay niman socdaal ah oo Burco ku socda, dabadeedna waxay
                ku warrameen, “Waxaannu aragnay safar ciiraya oo Taleex ku socda oo aan
                ciidan wadan.”</p>
            <p>Col qawle ah oo nin la oran jirey Axmed-Ilkacase madax u yahav ayaa
                ku duuley. Safarkii markuu maraayey dooxo Laascaanood ka sarraysa oo
                cidla ah ayaa colkii qawlaha ahaa helay. Dabadeedna raggii safarka
                wadayna waa la laayey, xoolihiina waa la dhacay, kaddibna niman ka
                firxaday ayaa xaruntii tegey. Warkaasu hadduu xaruntii tegey, Sayid
                Maxamad iyo qusuusidii aad bay uga xumaadeen, Daraawiishina aad bay uga
                carootay. Haddii talo lays weydiiyey guddoon wuxuu ku dhammaaday in
                duullaan laga daba geeyo. Col aan isasuginna lagu bixiyo oo nin waliba
                meeshiisa ka raacda galo. Sayidkii wuxuu maalintaa amar ku bixiyey inaan
                fardaha Daraawiishta la kala xigin dabka daaraha yaalna la tashiilin,
                raggana loo kala doorin, markaas nin waliba intuu xakamihii iyo koorihii
                gacanta ku qaatay ayaa fardihii lagu dhex dhacay. Amar guudna waxa
                qusuusida lagu siiyey inay dabka iyo saanadda daaraha yaal gacantooda ku
                dhiibaan.</p>
            <p>Raggii muhaajirka ahaa oo markaa xarunta joogey wuxuu ku yiri,
                “Jahaad miyaad nala geleysaan?” Waxay yiraahdeen, “Sayidkii maanta ma
                maalin jihaad loo kala haraa baa?” Wuxuu yiri, “Waxaad ku qaybtaan dabka
                daaraha yaal bixintiisa.”</p>
            <p>Ugu dambaystii colkii wuxuu ku hilib qashay ceelka Caynaba, kana
                ilaalo dirsaday, warkii ugu dambeeyeyna waxay ilaaladii colweyne ugu
                keentay togga Ulasan oo Caynaba iyo Beer u dhaxeeya bartamihiisa;
                Daraawiishina waxay guddoon ku goysey in halkaa laga weerar galo.</p>
            <p>Waxa la weriyey Koofil wuxuu diray 20 askari oo ilaalo ah wuxuu ku
                yiri, “Buurdhaab taga oo haddaad Daraawiish aragtaan dab shida.”
                Degmooyinkii halkaa degganaana wuxuu ku yiri, “Haddaad oog aragtaan ama
                la idin weeraro xagga Burco u soo qaxa farda qayla geysana soo
                dira.”</p>
            <p>Waxaanu marar badan ku celceliney Ingiriiska iyo dadka raaciyadda u
                ah in ay Daraawiish isugu mid ahaayeen. Sidaas daraaddeed, ayaa
                Daraawiishta waxay weerartay beelo degganaa agagaarka ceelka Burco, maal
                waxay lahaayeenna gacantay ku dhigeen.<br />
                Qayla roorkii baa wuxuu ku dhacay ciidankii Ingiriiska ee Burco
                fadhiyey; maalintaa gudaheedana waxa ceelka Burco yimid ku-simihii
                Badhasaabka Ingiriiska Waqooyi u fadhiyey Saar G. F. Aajar, hase ahaatee
                fasax buu ahaa oo markii weerarkaasi dhacay buu Shiikh dib ugu noqday.
                Daraawiishina waxay faafiyeen waa cararay gabayna waa u mariyeen waxay
                yiraahdeen:</p>
            <p>[Koofil oo duullaan ah]</p>
            <p>Markaan Koofil cocbihii jaray, miyaa kufrigii calaalay<br />
                Markaan Caarsha-Dheere weeraray, miyuu baqa ceeri kala dhacay<br />
                Markaan ku callaqay rasaastii miyuu sida habas candhaaqsaday<br />
                Markaan ku caddibay cagaaggii miyuu camashcamash u baydaday.</p>
            <p>Dabadeedna col Koofil u madax yahay ayaa soo gurmaday oo xoolihii
                Daraawiishtu dhacday soo raacdeeyey iyagoo ujeeddadoodu tahay inay
                xoolaha ka reebaan, nimankaas dadka dhacayana edbiyaan. Hase ahaatee
                kashiisa ma gelin in la loodin karo. Aan soo qaadanno Ismaaciil Mire
                hadalkiisii ahaa:</p>
            <p>Adaa dunida kelidaa leh baa Koofil eersadaye,<br />
                Kashiisaba ma gelin wiilal baa, keebka kuu qabane,<br />
                Ragow kibirka waa lagu kufaa, kaa ha la ogaado.</p>
            <p>Daraawiishi xoolihii markay isu duween iyagoo casar qaadoo cawo
                ciirso ah ayay waddada Beereed ka carraabiyeen, habeenkiina waxay
                fariisiyeen Beer iyo Dulmadoobe meel u dhaxaysa.</p>
            <p>Saddex boqol co nin oo ka soo gurmatay beelihii la dhacay ayuu
                habeenkii dab iyo rasaas u qaybshey si ay dagaalka wax uga galaan; hase
                ahaatee ciidankii Ingiriiska iyo raggii xoolaha lahaa oo isbiirsaday waa
                barbar mareen. Ingiriisku wuxuu ku dedaalayey inuu war helo.
                Habeennimadii baa colkii la qaybshey oo Koofil wuxuu amar ku bixiyey
                sidan soo socota: “Daraawiishi markuu waagu beryo bay xoolaha soo kicin
                doonaan, ciidanka dawladdu horay buu u fadhiisanayaa si aan xoolahaas
                halkaas loo dhaafin, idinkuna markaannu ku bilawno gadaal kala
                xarbiya.”</p>
            <p>Colkaa Ingiriiska ee Koofil wato waxa la socdey Dhamme Milateri ah oo
                la oran jirey Kabteyn Samaris oo tabaha dagaalka aad u yiqiin. Ninkaas
                qudhiisu habeenkii wuxuu ku taliyey in la ogaado Daraawiishta xooggeeda
                iyo siday u deggan yiihiin, dabadeedna Burco lagu noqdo hase ahaatee taa
                Koofil waa diidey. Dabadeed Dhammuhu markuu subaxii arkay arrintu inay
                si kale tahay, wuxuu Koofil u jeediyey, “Waar aan u dagaallanno tabta
                afar geesta.” Taasna Koofil waa ku diidey oo wuxuu yiri, “Waxaynu u
                dagaallamaynaa dherer.” Maxaa yeelay wuxuu ka baqay in safka cadawga ka
                horjeedaa gaabto ama yaraado oo wuxuu doonaayey in rasaastu meel wada
                marto.</p>
            <p>9kii Agosto 1913kii markii waagu dillaacay, qorraxdiina soo baxday
                ayaa sidii la filaayey Daraawiishi xoolihii soo kicisay. Waxayna
                qaybiyeen gaar hore iyo heegan dambe in kastoo xoolaha rag xoog lihi
                watay. Maxaa yeelay habeenkii ayay war ku heleen in gaalkii soo duuley.
                In yar ka dib ayaa gaarkii hore waxay arkeen colkii gaalka oo hor
                fadhiya. Isla markaas xoolihiii waa la hojiyey, dagaalna waa loo
                faarumaystay.</p>
            <p>Daraawiishtu waxay u kala socotey shan madax oo kala ahaa
                Shiikhyaale, Taargooye, Golweyne, Miinanle iyo Ragxun. Madax waliba
                wuxuu lahaa ammaanduule gaar ah, korna waxa magacu u saarnaa Sayidka
                walaalkiis Yuusuf Shiikh Cabdille.</p>
            <p>Markii u horreysey waxa dagaalkii galay Shiikhyaale iyo Taargooye, in
                yar ka dibna waxa ku biiray Miinanle. In kastoo markaasba dagaalkii
                gabaabsi ahaa waxa ku kordhay Ragxun oo ahaa niman inkaaran dagaalkana
                aqoon u leh.</p>
            <p>Koofil oo colka Ingiriiska ammaanduule u ahaana halkaas baa lagu
                diley. Dabadeedna taladii waxa la wareegey Kabteyn Samaris.</p>
            <p>Darwiish dagaalkaa ku jirey wuxuu yiri, “Koofil waxa hadal ugu
                dambeeyey ‘Bes! Bes! Bes!’ ujeeddaduna tahay ‘Iga daa’. Daraawiish
                dhexdeeda hebel baa diley iyo hebel baa diley laguma aqoon, nin kastaaba
                guusha ha soo hooyee. Hase ahaatee waxa la weriyey inuu diley Darwiish
                la oran jirey Ibraahin Xoorane, rag kalena waxay yiraahdeen waxa diley
                Ismaaciil Mire. Qolo saddexaadna waxay sheegeen waxa diley Aaray oo
                rakuubkiisii iyo salabkiisiiba furtay.</p>
            <p>Nin kastaaba Koofil ha dilo, nin kastaaba dilkiisii ha ku faano,
                runtu waxay tahay dad badan oo gaalada iyo dadkii raacsanaa ka mid ahaa
                inay halkaa ku hoobteen oo galabtii naartii u carraabeen. Sidaasoo kale
                dad badan oo Muslin ahaa iyana inay halkaas ku dhinteen oo galabtii
                Jannadii u carraabeen.</p>
            <p>Dagaalka libintiisii Daraawiish baa heshay, xoolihiina kaxaysatay.
                Goobtaas dhinaca gaalada waxa looga yaqaan Dulmadoobe, dhinaca
                Daraawiishtana waxa looga yaqaan Ruuga. Sheekadeeda iyo faalladeeda ku
                dheeraan mayno, maxaa yeelay waxa inakaga filan gabayadii ay goobtaas
                iyada ah ka kala mariyeen Ismaaciil Mire iyo Sayid Maxamad Cabdille
                Xasan. [Eeg Diiwaanka Gabayada Sayid Maxamad, Baal 63 &amp; 65.]</p>
            <p>Waxa la weriyey in Barlamaanka Ingiriisku uu dawladda weydiiyey sida
                Koofil u dhintay, ama loo diley, dabadeedna dawladdii waxay ku
                jawaabtay, “Ninkaasi wuxuu ahaa geesi madax adag oo amar ma qaate ah,
                meesha lagu dileyna Barasaabku uma dirin amarkiisana kuma tegin.”
                Hadalkaa waxa ka xumaaday dadkii ay Koofil isxigeen iyo saaxiibbadiis,
                dabadeedna nin gabyaa ah oo Ingiriis ah magaciisana la oran jirey Sidni
                Low ayaa gabay tacsi iyo calaacal ah mariyey; Soomaaliduna waxay
                tiraahdaa markii gabayga Sayidka la maqlay ee xataa Landan gudaheeda
                laga mariyey ayaa nin Ingiriis ahi isaguna gabay calaacal iyo oohin ah
                mariyey, wuxuuna yiri:</p>
            <p><em>[Richard Corfield of Somaliland, by H. F. Prevosi Battersby,
                    London 1914; 1st p.]</em></p>
            <p><em>BEYOND THESE VOICES</em></p>
            <p><em>We strive to pierce the veil, and deem,</em><br />
                <em>Not wholly vain it is, the dream</em><br />
                <em>That they who pass beyond our ken</em><br />
                <em>Near echoes from the world of men.</em><br />
                <em>Ah, wistful hearts! Ah, straining eyes!</em><br />
                <em>Do we not know that death is wise!</em><br />
                <em>That death is merciful to spread</em><br />
                <em>His veil between us and our dead!</em><br />
                <em>Lest they should taste the keener sting,</em><br />
                <em>To hear Earth’s evil rumours ring;</em><br />
                <em>The cankered taunt, the venomed lie,</em><br />
                <em>The honour stained they held so high.</em><br />
                <em>May we not praise him: young and brave,</em><br />
                <em>Who lies there in his desert grave!</em><br />
                <em>May we not say that, after all</em><br />
                <em>He fell as Englishmen should fall!</em><br />
                <em>No! We must deprecate and scold;</em><br />
                <em>Hint he was rash, was over-bold;</em><br />
                <em>Throw lurking shows round his name,</em><br />
                <em>Deny him his poor need of fame.</em><br />
                <em>Then rest, O valiant soul! nor know,</em><br />
                <em>We rate your gift of life so low;</em><br />
                <em>And death be tender still, and keep</em><br />
                <em>Our shameful voices from your sleep.</em>
            </p>
            <p>Gabaygaas af Soomaaligiisiina waa kan:</p>
            <h3 id="codadkaas-shishadooda">Codadkaas Shishadooda</h3>
            <p>Waxaannu isku dayeynaa inaannu daaha ka qaadno, waxaannu
                moodnaa,<br />
                Riyadayadii inaanay ahayn gebigeed waxaan jirin,<br />
                Taasoo ay tahay in dadkii naga qarsoomay<br />
                Ay maqlaan daryaanka dadka dunida ku nool<br />
                Qalbiyada murugsanow! Indhaha aad wax u fiirinayow!<br />
                Miyeydinaan aqoon inay geeridu tahay abwaan wax garad ah?<br />
                Geeridu way naxariis badan tahay maxaa yeelay, way dhigtaa,<br />
                Daah u dhexeeya annaga iyo qaraabadaydii dhimatay<br />
                Kaasoo ka reebaya qaniinyo kulul<br />
                Oo ka iman lahayd hadal xun ee dunida ka shanqadhaya<br />
                Oo ah faan cambaar leh iyo been sumaysan,<br />
                Iyo magacyadoodii ayaga qiimaha u lahaa ee la uskageeyey<br />
                Saw xaq ma aha inaynu ammaanno: Geesigii dhallinyarada ahaa,<br />
                Oo jiifa qabrigiisii lamadegaanka looga qoday!<br />
                Saw naguma habboona inaan nidhaahno wax kasta ha ahaadeene<br />
                Wuxuu u dhintay sidii waajibka ku ahayd in nin Ingiriis ahi u
                dhinto,<br />
                Maya! Waxa inoo habboon inaynnu canaananno oo eedeynno<br />
                Hadalka sheegaya inuu ahaa geesi degdeg dagaal u gala oo aan fiiro
                lahayn<br />
                Waa inaynu diidno in magaciisa si qarsoon loo hadheeyo<br />
                Ama in la dafiro magac caan ah oo marxuumku u baahan yahay.<br />
                Naso, nafta geesiga ahay! Hana ogaan,<br />
                In aannu yasnay deeqsinnimada naftaada.<br />
                Geeriyey jilicsanow, kana celi isaga,<br />
                Hurdadiisa codadkayaga xishoodka daran leh!</p>
            <h3 id="xiriirkii-daraawiishta-iyo-iligyaasuu">Xiriirkii Daraawiishta
                iyo Iligyaasuu</h3>
            <p>Mar iyo labo in ka badan waxaannu hore u soo sheegnay in Daraawiishi
                lahayd lix cadow oo kala daran oo isku siyaasad ahaa, si kastaba haw
                kala xoog roonaadeene.</p>
            <p>Xabashidu waxay ahayd cadawga saddexaad ee Daraawiishta geesta
                Galbeed kala dagaallamaayey; hase ahaatee ninka dagaalkaa hurinaayey ee
                Ingiriiska heshiiska la dhigtay, saaxiibkana la ahaa wuxuu ahaa Boqorkii
                Xabashida ee la oran jirey Minilik.</p>
            <p>[Lig-yaasu, Boqorkii Xabashida 1913-1916]</p>
            <p>1915kii markuu dhintay Imbradoor Minilik, waxa xukunkii Xabashida
                qabsaday Boqor Iligyaasuu Raas Makaahiil oo ay dhashay Boqor Minilik
                inantiisii. Xumaantii Xabashida iyo Soomaalida dhex tiilleyna guud ahaan
                wuxuu boqorkaasi u beddeley wanaag. Markuu Harar yimid wuxuu guddoomiyey
                inuu nin madow boqor u yahay Muslin iyo gaalo mid kasta ha ahaadee,
                hadalkaa Soomaalidu aad bey ugu riyaaqday wilgane waxay yiraahdeen:</p>
            <p>Leex-leex ilays yimiyoo<br />
                Abeed ma jirtee<br />
                Amxaarka uraaya<br />
                Ableyda geshey.</p>
            <p>Gaar ahaanna Daraawiishta wuxuu la yeeshay xiriir wanaagsan. Waxana
                jirtey inuu boqorkaasi Sayidka waraaqo u soo diray uu ku muujinaayo
                walaaltinimo, saaxiibtinimo iyo xiriir wanaagsan inay yeeshaan iyo inuu
                isagu yahay Boqorkii Geeska Afrika, gaalada Afrika duulaanka ku ahna col
                la yahay oo hortaagan yahay; waraaqdaasna wuxuu u sii dhiibey laba nin
                oo Soomaali ah, oo la kala oran jirey Shariif Daahir iyo Xaashi Aadan
                Barre.</p>
            <p>Nimankaasi markay Xaruntii Daraawiishta warqaddii geeyeen, si
                wanaagsan oo kalgacaltooyo leh ayaa loo soo dhoweeyey, kaddibna waxa
                lagu daray oo sii raacay Daraawiishka la oran jirey Xaaji Firxad iyo nin
                kale; waxaana Boqorkii hadiyad ahaan loogu sii dhiibey saddex faras oo
                Nugaali ah, Daraawiishtuna u tiqiin Dab-la-tuuray, Layr iyo Tooxyare oo
                fardihii Daraawiishta laga xulay. Xaaji Firxad waxa soo raacay Xabashi
                la oran jiray Aglebi ee Xarunta wakiil uga ahaa Xabashida; ka dibna
                ciidammada Ingiriiska ayaa ku diley Waw 1920kii.</p>
            <p>Xiriirkii halkaa ka bilawday daraaddii ayaa lagu keenay
                farsamayaqaankii Jarmalka ahaa xirribtii ninkaas lagu keenayna waxay
                ahayd boqorka Xabashida oo markaas Daraawiish gargaarayey ayaa la hadlay
                danjirihii Jarmalka Harar u fadhiyey oo wuxuu weydiistey in nimankaa
                Daraawiishta ah ee Ingiriis la xarbiyaaya la gargaaro, dabadeedna wuxuu
                ka ballan qaaday inuu si dedaal leh ugu soo diri doono nin farsamayaqaan
                ah ama farsama-dhaari ah oo Daraawiishta saanadda u sameeya xagga
                dagaalkana kala taliya, maxaa yeelay Jarmalku markaas wuxuu dagaal kula
                jirey Ingiriiska iyo dawladehey isbahaystay. Muddo ka dibna wuxuu soo
                diray nin Jarmal ah oo banaadiikhda sameeya rasaastana shuba oo
                magaciisa la oran jirey Emil Karish, waxa la weriyey markaa ka hor wuxuu
                joogey Jabuuti oo looga yeeray. Ninkaasi isagoo konton awr u raran tahay
                ugu yaraanna boqol askari oo Xabashi la socoto ayaa la keenay xaruntii
                Khaliif madaxda ka ahaa oo markaas ahayd Hangoollaxun, ka dibna waxa loo
                qalqaaliyey 200 oo nin oo jid mariya oo xaruntii iyo Taleex geeya,
                waxaana lagula ballamay in ay nabad-gelyadiisa u feejigaadaan, maxaa
                yeelay waxa aad looga cabsi qabay in Ingiriisku col u soo diro oo ninkaa
                dhexda ka qabto ama dilo isagoo ujeeddadiisu tahay inuu waxtarka uu
                Daraawiish u geysanaayo kala tuuro. Hase ahaatee nabadgelyo ayuu Taleex
                ku tegey, ka dibna laba sano iyo dheeraad ayuu Daraawiish u shaqaynayey
                oo rasaasta u shubaayey.</p>
            <p>Muddo ka dib wuxuu Sayidka weydiistey in loo oggolaado inuu
                dhulkiisii u kaco, hase ahaatee lagama yeelin. Markuu falaadkii iyo
                maamulkii Daraawiish joogey arkay, wuxuu goostay inuu xarunta ka
                baxsado.</p>
            <p>Sheeko aan goobjoog loo ahayn waxaannu ku maqalnay, markuu
                juqraafigii dalka eegay waxa bad ugu dhowaatay xeebta Maakhirkoos
                Laasqoray dabadeedna habeen buu Taleex ka gudey isaga iyo nin u shaqayn
                jney, Ceelka Buraan intaanu gaarin ayuu dhanqalmay, halkaasuuna ku
                dhintay.</p>
            <h3 id="shimbibiris">Shimbibiris</h3>
            <p>Dagaalkii Ruuga markii laga soo noqday ayaa Daraawiishtii tala waxay
                ku gaartay in Ceelka Shimbibiris oo hilaadda 28 mayl magaalada Burco u
                jira, laba qalcadood oo dagaal laga dhiso, Daraawiish xoog lehna la
                fadhiisiyo, dabadeedna dab dheer la dhiso, gaaladana dhuunta loo galo.
                Maxaa yeelay Shimbibiris waxay xeebta u jirtaa hilaadda 160 mayl oo
                keliya. Intaasina Daraawiish waxay u ahayd galab carraabe. Iyadoo
                ujeeddadu tahay taladaa xarunta ka soo baxday in la fuliyo ayaa waxa la
                diray 600 oo Darwiish, waxana lagula ballamay inay Shimbibiris dhisaan.
                Dabadeedna ceelkaa waxay ka dhiseen 3 qalcadood oo dagaal.</p>
            <p>Haddii aynu tilmaan gaaban ka bixinno, ceelka Shimbibiris wuxuu ku
                yaal jeex laba buurood dhexdood ah. Jeexa meesha laga soo galo labadiisa
                barbar ayaa Daraawiishtu ka dhistay laba daarood, midna buurta
                guudkeeda, kore buurtaas oo dhulka ka korraysa, kun cagood. Taasna waxa
                looga jeedey in la cabsi geliyo taliska gumeysiga iyo dadka raacsan.
                Dabadeedna Ingiriisku wuxuu u tabaabusheystey si uu Daraawiish meesha
                uga kiciyo.</p>
            <p>17kii Nofembar 1914kii ayaa col Ingiriis ah oo uu wato Gaashaanle
                Ingiriis ahi Burco ka soo duuley isagoo amar ku qaba inuu ceelkaas
                qabsado, cabsi weynna Daraawiishtu kama qabin, hase ahaatee, Ingiriisku
                wuxuu qabay ninkii Daraawiish la dagaal galaa inaanu nabadgelyo ku soo
                noqonayn, waxaba jirtey in uu dhimasho ku tala galo.</p>
            <p>[Dagaalkii Shimbibiris]</p>
            <p>Daraawiishi waa ka war haysey inuu colkaasi ku soo socdo. Xoolihii
                waa qaxsadeen; ciidankoodii, wareegadii, biyihii iyo xaabadiina waa
                meelaysteen. Sebtembar 1914kii ayaa colkii Ingiriiska qalcaddii
                Shimbibiris weerar ku qaaday. Daraawiishi gaashaankay u qabatay, 11 saac
                markii dagaalkii socdey oo cadawgii qalcaddii geli waayey, waxna ka tari
                waayey ayuu ka tegey. Hase ahaatee galabtii ayuu gadaal ugu soo noqday,
                hase ahaatee si xun baa loogu laayey, gaalkii colka Ingiriiska wateyna
                waa la diley.</p>
            <p>Daraawiishi kolkii colkii cadawgu dul fariistay oo ka tegi waayey,
                ciidan bay dirsadeen. Colka Ingiriiska wuxuu u dul fariistay markuu
                ogaaday inaan Daraawiishta qalcadda Shimbibiris loogu geli karayn, si
                looga saaraana ay adag tahay, ayay waxay weydiisteen saldhigga ciidanka
                Ingiriiska ee Cadmeed bamka daaraha lagu qarxiyo iyo rag yaqaan sida wax
                loo qarxiyo, si mar labaad laysugu dayo qalcadahaas.</p>
            <p>Daraawiishi taladaa Ingiriisku damacsan yahay iyo tallaabooyinka uu
                qaadayo, waxba kama ogeyn. Meeshooda ayey ka caytamayeen oo waxay
                lahaayeen, “Gaalo qudhunley, qiiq ma kaa karay.” Hase ahaatee bishii
                Febraayo 1915kii, ayaa colkii Ingiriisku mar labaad Shimbibiris galay,
                labadii qalcadood oo hoosena digada ka dhigay markii lagu aasay bamkii
                Cadan laga keenay, Daraawiishtii ka dagaallamayseyna wax yar baa ka
                fiigey. Taasi waxay ahayd dhaawac weyn oo Daraawiish gaarey, gaar ahaan
                dhinaca siyaasadda, iyo raggii halkaas lagaga laayey ama meeshii malkada
                ahayd oo laga qabsaday. Hase ahaatee, maxaa ka dambeeyey?</p>
            <p>[Shimbibiris oo cadowgii dumiyey]</p>
            <h3 id="gubiddii-berbera">Gubiddii Berbera</h3>
            <p>Mar laga joogo laba bilood dagaalkii Shimbibiris qalcadihii ka
                dhisnaana la burburiyey ayaa xaruntii waxa laga diray 40 nin oo
                Daraawiish laga xulay, dedaal iyo kartina loo og yahay oo wata 40 senge
                oo waab-ku-jir ah, madaxna uu ka yahay Xaaji Mursal Aw Saacid. Waxa
                lagula ballamay inay Berbera xabbadeeyaan hadday u suura gashana gubaan
                si ay Ingiriiska cabsi iyo argagax ugu ridaan.</p>
            <p>Bishii Maarso 7 ilaa 8, 1915kii ayaa 40kaa nin tageen fedada Cillaan
                Bidoole, xogtooda ninna uma sheegin, cidna isma tusin markay halkaa ku
                hilib qasheen, fardihiina ku waraabsadeen ayay ka ambabaxeen; waxaana
                dalyaqaan u ahaa Darwiishka la oran jirey Seeraar Shawe. Markii ay
                gudbeen dhulka bannaan oo dhan oo cidla ahaa oo buuraha dhex galeen ayay
                waxay ka war heleen in waddadii ay mari lahaayeen, degmo xoog leh oo col
                u ah ama Ingiriiska raacsanayd gubban tahay, tan labaad, waddada ay inay
                maraan ku tala jiraan waa ciriiri dhagax ah oo aanay farduhu mari karin,
                dabadeedna waxa galay walaac. Hase ahaatee casarkii dambay ku tashadeen
                inay tawakal habeennimo ku dhaafaan, waxayna ku heshiiyeen in ay dadka
                dhulkaa deggan, wixii ay arkaan ku yiraahdaan, “Daraawiish baannu ka
                nimi oo nabad baannu wadnaa, gaalka iyo odayaasha Berbera fadhiyaanu
                is-arkaynaa iyagaannu ku soconnaa.”</p>
            <p>Kani waa gabay yar oo uu mariyey Ismaaciil Mire oo raggaa ka mid
                ahaa, markii walaac galay, isagoo saaxiibbadiis ku dhiirri gelinaya
                marista waddadaa, wuxuuna yiri:</p>
            <p>Nin wahsaday Wacaysow ma helo war iyo liibaane<br />
                Nimankaa waddada joogsadee laga wayiigaayo<br />
                Ee siday wax dilayaan qalbiga inaka waansheegey<br />
                Wallaahaan ku dhaartaye naagahaa igala waaweyne<br />
                Waddadaan ku diifaynhayaa walahsayow boode<br />
                Walaabiga dhashiisa fardaha loo wanaagsadaye<br />
                Waagoo guduutaa Berbera lagu waraayaaye<br />
                Rabbi wuxuu ka qaybshaba walle wegeredkuu giijey.</p>
            <p>Habeenkii bisha Maarso 11da ahayd, 1915kii, subaxdiisii ayay waddadii
                Murriyey mareen, habeenkii guurey ahaayeen. Maalintii dambe oo dhanna
                boqoole. Habeenkii waa dhaxeen ay bishu ahayd 12 iyo 13ka, gelinkiisii
                dambe, markii ooggu istaagay ayay Berbera rasaaseeyeen kaddibna ka
                jeedladeen oo waxay mareen xeebta Bari dadna waxay ku laayeen Biyaguure.
                Taasi Ingiriiskii waxay ku noqotay la yaab iyo fajaciso, waxayna ku
                kalliftey dhibaato ku saabsan xagga nabadgelyada; magaaladaa dad badan
                baana ka cararay oo Cadan u dhoofay.</p>
            <p>40kii nin nabad bay ku soo noqdeen nin faras la oran jirey Dhaayane
                ku joogey oo faraskii tufay, dabadeedna isagoo lug ah lagu diley
                Negeegir maahee.</p>
            <h3 id="xiriirkii-daraawiishta-iyo-turkiga">Xiriirkii Daraawiishta iyo
                Turkiga</h3>
            <p>Intaan gumeysiga reer galbeed arlada iman ka hor, dadka Soomaalidu
                waxay qabeen in dawladda Turkiya ay tahay tan adduunka ugu xoog weyn,
                diinta Islaamka iyo dadka Muslinka ahna wakiil u tahay, cadawga inay ka
                celiso sharafkiisana ilaaliso, xaq u leedahay oo aan ninna kula doodi
                karin.</p>
            <p>Haddaba markii gumeysigu dalka Soomaaliya gees walba kaga soo duuley,
                dadka badankiisiina xaggooda u iishay si ay xoolo iyo xulquun uga
                helaan, Daraawiish dagaalkii waa kululaaday ka dibna waxay isyiraahdeen,
                “Xaggee Muslin idiinku dhow? Xaggeese garab iyo gaashaan ka
                heshaan?”</p>
            <p>1915kii Sayidkii waraaq buu u diray wakiilkii dawladda Turkiya Laxaj
                u fadhiyey, waraaqdaas oo uu ku leeyahay kufri baa noo xoog sheegtay ee
                noo hiiliya. Wakiilkii markuu dawladdiisii arrintii kala tashaday waraaq
                buu u soo celiyey uu ku leeyahay ergo noo soo dir; dabadeedna waxa loo
                diray Axmed Shirwac Jaamac, kaasoo heshiis magangelyo iyo isbahaysi ku
                siman la soo dhammeeyey. Ingiriiska iyo Talyaanigu waxay heshiis ku
                ahaayeen in Sayidka laga ilaaliyo inuu dawlad kale xiriir la yeesho.
                1917kii ayaa Talyaanigu Ingiriiska waraaq u diray uu ku leeyahay
                waxaannu ogaannay in Wadaadkii dawladda Turkiga xiriir la leeyahay, waxa
                habboon in taa wax laga qabto.</p>
            <p>Waraaqdii heshiiska ay ku oggolaadeen iyo jawaabtii lagu aqbala waa
                kuwa kan:</p>
            <p>[]</p>
            <p>[<em>Ferro e Fuoco in Somalia, da Francesco Saverio Caroselli, Roma
                    1951; p. 224.</em>]</p>
            <p>[]</p>
            <p>Abbaaraha 1916kii ayaa dawladda Turkiga xaruntii waxay u soo dirtay
                nin la-taliye ah oo magaciisa la oran jirey Axmed Cali, gadaalkiina waxa
                lagu diley Badweyn isaga iyo Xaaji Tamiinlaaye, waxana diley ciidammadii
                Ingiriiska. Waxa jirtey qasiido Carabi ah oo Sayidku ku ammaanay
                boqorkii Turkiga, Ingiriisna ku ceebaynayo, markuu heshiiskaasi dhacay;
                qasiidadiina waa taa:</p>
            <p>[]</p>
            <p>Waxaan horay u soo sheegnay in markii Daraawiishi saldhigtay ee
                Taleex la degey Daraawiishitu aad bey ugu fidday arlada Nugaal woqooyi
                ka xigta, gaar ahaan dhulka Ceerigaabo iyo inta raacsan. Wada deggaas
                iyo is dhexgalkaas waxaa ka dhashay sidii xilligii markaa la joogey ahaa
                dhac iyo duulaamo iyo xoolo la kala qaado iyo tahluukooyin fara badan,
                sida gabayada iyo hadallada Sayidka laga garan karo. Ma jeclayn raallina
                kama ahayn in xumaani dhex marto dadka halkaa deggan degmooyinka halkaa
                degganna aan wax dhibaato ah loo geysan, maxaa wacay wuxuu doonaayey
                inuu dadkaa Daraawiish ka dhigo kalsooni weynna waa ku qabey, abaaraha
                1917kii horraantiisii Sayidku waraaq buu u diray, madaxdii dadka dhulkaa
                deggan. Ergo arlada nabad iyo degganaan ugu baaqdana waa ka daba
                diray.</p>
            <p>Waxaynu oran karnaa taa guul buu ka gaarey, waxa marag u ah
                Daraawiishi hal sano kaddib waxaa xaruntii loo raray Ceerigaabo, siduu
                Ingiriisku ku warramay iyadoo dagaallo dheceen ayaa kuwa Ingiriiska wax
                la hayey waraaqdii u geeyeen Sayidka diray. Dawladda Ingiriisku markii
                loo keenay fikrad weyn bey ka qaadatay, waraaqdii oo af Carabi laga soo
                tarjamay waa tan:</p>
            <p><em>Thanks be to God, prayers and salutations to the Prophet. This
                    message is being sent by the poor man of God, Mohamed bin Abdulla, to
                    the tribe Rer Hamood bin Osman, all, especially to Haroun bin Ahmed,
                    Yussuf bin Deria, Mohamed bin Ahmed, Mahamoud bin Farah, Mohammed bin
                    Mahamoud, Ismail bin Guleid, Abdi bin Jama, Salih bin Ali and his
                    brother Farah, Arraleh bin Warsama, Fod bin Ahmed, and all their wise
                    men.</em></p>
            <p><em>The object of this letter is twofold. One is to give you salaam;
                    may God’s mercy, blessing and salaams be upon you; and the other is to
                    inform you that you are oppressed from all sides. I mean from the side
                    of the Warsangeli, the Dolbahanta, the infidels and the hypocrites, and
                    the Dervishes; may God sympathise with you and give you good patience
                    and make Heaven your dwelling-place.</em></p>
            <p><em>I also inform you that it is no offence in you to fight the
                    infidels and hypocrites, for fighting them is the duty of every Moslem.
                    You tire Moslems, and they are infidels, and it is not good to repent of
                    annoying the infidels. And regarding the Dervishes, there is no blame to
                    you, but all the blame is on the Dervishes, as they have looted and
                    killed their brothers, and everyone will see the punishment of his
                    ill-deeds in this or in the Resurrection. For God has said, if anyone
                    kills a Moslem intentionally, his punishment will be hell, to remain in
                    it for ever; and God’s anger and curse and a great rack will be for him.
                    But l inform you, oh, my brothers, and my heart’s children, that I am
                    aloof from anyone who ever annoys you; by God I am, by God I am, by God
                    I am. The great God does not like those who annoy you, and I always
                    preach that God will destroy those who oppress our brothers, the Rer
                    Hamood, and I pray the Almighty to destroy those who looted you. And
                    this is a thing well known.</em><br />
                <em>I also inform you that I am a pilgrim and a holy fighter and have no
                    wish to gain power and greatness in this morld, neither am I of the
                    Dolbahanta, the Warsangeli, the Mijjertein, nor the Ogoden. And I am not
                    of the hypocrates, l am a Dervish, hoping for God’s mercy and consent
                    and forgiveness and guidance, and I desire that all the country and the
                    Moslems may be victorious by God’s garace. But I am a poor man, and have
                    no devout men with me except a few, one or two or three persons, and the
                    remainder of the people who are with us are oppressors. May God defend
                    us against the oppression, jealousy, enmity and deceit of all
                    oppressive, jealous, hostile, and deceitful people.</em>
            </p>
            <p><em>And now, oh, my brothers, this is a time of patience, this is a
                    time of oppression, this is a time in which corruption and adultery
                    spread, this is a time in which the infidels defeat the Moslems, this is
                    a time in which your brother deceives you, it is a time in which your
                    friend kills you, it is a time in which your companion loots you, and
                    its a time in which the learned men do serve the Christians. This is the
                    end of all things. May God guide us, may God guide us, may God guide us.
                    May God prosper our ends, may God prosper our ends, for the Prophet and
                    his companions.</em></p>
            <p><em>Oh, my brothers, be patient, and Satan and his friends will not
                    mislead you. Regret not what you have lost, for God will compensate you
                    fully in this world or in the Resurrection, or both. I also beg you that
                    I may be with you, yourselves may also be with me, and the first thing
                    should be a visit between us.</em></p>
            <p><em>Surely I have regretted the friendship of the hypocrites, and the
                    friendship of the Dolbahanta, and I know that if I alone had fought the
                    Christains I would have defeated them in one hour, and if you and I
                    together had fought them we would have defeated them, and if I fought
                    others also, namely, the Dolbahanta, I would have defeated them. But the
                    difficulty is with the Dolbahanta, as their conscience is not clear and
                    their hearts are not directed towards their God, with the exception of a
                    few men. Even as God said: ‘But few of my servants are grateful.’ This
                    is my message, and my word is to inform you that everybody who has
                    looted you has suffered in consequence of my prayers, for some of them
                    have died, some have become infidels, and some have become
                    weak.</em></p>
            <p><em>From your brother</em><br />
                <em>Mohammed Bin Abdulla</em>
            </p>
            <p>Waraaqdaas waxa af Soomaali loogu tarjami karaa sida tan:</p>
            <p>Mahad Ilaah baa iska leh, naxariis iyo nabadgelyana Nebiga korkiisa
                ha ahaato. Farriintan waxaa soo diray miskiinkii Ilaahay, Maxamad
                Cabdulle Xasan, oo u diraya qabiilka reer Xaamud Cismaan dhammaantood,
                siiba Haaruun Axmed, Yuusuf Diiriye, Maxamed Axmed, Maxamuud Faarax,
                Maxamed Maxamuud, Ismaaciil Guuleed, Cabdi Jaamac, Saalax Cali iyo
                walaalkiis Faarax, Carraale Warsame, Food Axmed iyo idil raggooda
                waxgaradka ah.</p>
            <p>Ujeeddada waraaqdani waa labo arrimood: Midda hore waa salaan,
                Ilaahay naxariistiisa, barakadiisa iyo nabadgelyadiisu korkiinna ha
                ahaato. Tan kale waxaan ogahay in dhan walba laydinka dulmiyey; waxaan
                taa ula jeedaa dhanka Warsangeli, Dhulbahante, Gaalada, doxoreyaasha iyo
                Daraawiishtaba. Ilaahay ha idin la jiro, samir wacan ha idin siiyo,
                jannadana hoygiinna ha ka dhigo.</p>
            <p>Waxaan kaloo idin ogeysiinayaa inayan dembi idinku ahayn
                la-dagaallanka gaalada iyo doxoreyaasha ee uu yahay waajib qof kasta oo
                Muslim ah dusha ka saaran. Muslin baad tihiin, iyana waa gaalo; markaas
                ma fiicna inaad ka waabataan. Tan ku saabsan Daraawiishta, idinku dhib
                ma geysan, ha yeeshee Daraawiishta oo dhan ayaa eeddaas iska leh, sida
                ay u dheceen, una dileen walaalahood, qof kastaana xumaanta uu falay
                ifka ama aakhiro ayuu abaalkeeda heli doonaa. Ilaahay wuxuu yiri,
                “Haddii qof Muslin ah qof ulakac u dilo, ciqaabtiisu waa cadaabta oo
                lagu waariyo, iyadoo ay sugayaan nacaladda iyo carrada weyn ee
                Ilaahay!”</p>
            <p>Ha yeeshee waxaan idin ogeysiinayaa, kuwii aan jeclaayow, inaan ka
                calool xumahay cid kasta oo idin qulquladaysa, taasina wayga run oo
                wallaahiya. Ilaaha weyni ma jecla kuwa idin qulquladeeya, aniguna waxaan
                weligey wacdigayga ku sheegaa in Ilaah baabbi’in doono kuwa walaalahood
                reer Xaamud dulmiya. Eebbe weyne waxaan ka baryayaa inuu baabbi’iyo kuwa
                idin dhacay, taasina waa wax la og yahay.</p>
            <p>Waxaan kale oon idin ogeysiinayaa inaan ahay nin weli dagaallamaya oo
                aan ku dooneyn derejo iyo weynaan adduunyadaan ah. Ma ihi</p>
            <p>Dhulbahanta oo Warsengeli ma ihi, Majeerteenna ma ihi, Ogaadeenna ma
                ihi. Ma aan ihi beenaale. Waxaan ahay Darwiish naxariis ka sugaya
                Ilaahay, aqbal dembidhaaf iyo hanuun. Waxaan, idanka Ilaahay, rabaa in
                adduunka oo dhan ay Muslimiintu ku guuleystaan, hase ahaatee waxaan ahay
                nin miskiin ah, mana haysto, in yar mooyee, rag daacad ah. Labo saddex
                qof mooyee inta hadhay ee i wehelisaa waa dad dulmifalyaal ah!</p>
            <p>Ilaahay ha inaga jiro dulmiga, Ilaahay ha inaga ilaaliyo dulmiga,
                xaasidka, colaadda, khiyaamada, hinaasaha iyo dadka sirta ku dhaqma.</p>
            <p>Walaalayaal, ammintu waa ammintii samirka, waa waqtigii dulmiga, waa
                waqti ay musuqmaasuqa iyo sinadu faafeen, waa waqti ay gaaladii
                Muslinkii jebiyeen, waa waqti walaalkaa ku sirayo, waa waqti saaxiibkaa
                ku gawracayo, waa waqti jaalkaa ku dhacayo, waana waqti culimadii ay
                kufriga u adeegeyso.</p>
            <p>Waa aakhir sebene, Rabbi ha ina hago! Rabbi ha ina hago! Rabbi ha ina
                hago! Ilaahay aakhirka ha ina baraareeyo! Ilaahay aakhirka ha inagu
                baraareeyo, Nabigii iyo intii raacday.</p>
            <p>Haa, walaalayaal, samir yeesha, shaydaanka iyo saaxiibbadiisuna
                yaanay idin duufsan! Ha ka qoomamaynina wixii idin ka lumay, maxaa
                yeelay Ilaahay baa kulli idiin soo magdhebaya ifka iyo aakhiraba. Waxaan
                kaloo idin ka baryayaa inay laabaheennu wada jiraan oo aynu
                isgarabsanno, ta u horraysana waa inaynu is-arag yeelannaa.</p>
            <p>Runtii waan ka qoomameeyey la-saaxiibkii doxoreyaasha iyo
                Dhulbahante, haddeerna waxaan hubaa haddii aan keligey la dagaallamo
                gaalada inaan saacad qur ah ku jebin lahaa, haddii idinka iyo anigu aan
                la dagaallannana inaan jebin lahayn. Haddii aan la dagaallamo kuwa kale,
                siiba Dhulbahante in aan ka adkaan lahaa. Dhibaatadu waa kuwaas, maxaa
                yeelay garashadoodu ma cadda, qalbigooduna uma jeedo xagga Ilaahood,
                marka laga reebo rag yar.</p>
            <p>Ilaahay baa Qur’aankiisa ku yiri, “Addoomahayga in yar baa ii mahad
                naqa!” Waxaan idiin sheegayaa qofkii idin dhacayba inuu ku silcay
                kuhaanka habaarkayga oo ay qaarkoodba dhinteen, qaar kale gaaloobey,
                qaar kalena taag iyo tabarba gabeen.</p>
            <p>Walaalkiin<br />
                Maxamed Cabdulle Xasan</p>
            <h3 id="qabiil-iyo-daraawiish">Qabiil iyo Daraawiish</h3>
            <p>Iyadoo Daraawiishi Ingiriis, Talyaani, iyo Xabashi iyo dadkii
                raacsanaa dagaalka kula jirtey ayaa waxa dagaal dhabarka kaga dhiftay oo
                ugu gacan qaaday saddex col oo qabiil ku dhisan. Waxana dantooda guud
                ahayd:</p>
            <p>Inay taliskooda gaarka ah ilaaliyaan, gaaladana xiriir la
                yeeshaan.</p>
            <p>Wexey duleedintaasi kaalmo weyn u noqotay danihii gumeysiga.
                Saddexdaas col midkood ka imanaayey Bari iyo Boqor Cismaan loona yiqiin
                Garcas, hubka ay wataanna ahaa shanle dheere iyo lixle aan saanadda loo
                waayin oo Talyaanigu siiyey oo col weyne, gaade iyo qawle dirkaba lahaa,
                oo habeen iyo dharaar Daraawiish kansho u diidey. Xoolahay Daraawiish ka
                dhaceenna lama qiyaasi karo. Hase yeeshee, waxa xusuus leh saddex raysin
                oo geel ah oo tirada ku kala darnaa, Daraawiishna gumaro u ahaa:</p>
            <ol type="1">
                <li>Geela la baxay Miinanle, tiradiisana lagu sheegay 40000 oo halaad oo
                    laga qaaday Iyax 1916kii, dagaalna aanu ka dhicin. Geelaas xagga bari
                    waxa looga yaqaan Soodadab. Wiilkii geelaas ka saami galay ee gabadha la
                    heesay wuxuu yidhi:</li>
            </ol>
            <p>Naa Soodadab sidii loo helay,<br />
                Dab aan soo fadhiistiyo,<br />
                Dagagar maygu aragteen?</p>
            <p>Hase ahaatee geelaas gadaalkii dambe waa la eeday, maxaa yeelay 3 col
                oo kala daran ayaa Daraawiishi ka daba geysey, sidaan gadaal ku soo
                sheegi doonno.</p>
            <ol start="2" type="1">
                <li>
                    <p>Geela la baxay Haylaawe oo tiradiisa lagu sheegay 20000 oo
                        halaad, lagana qaaday Qawlo iyo geedka Haylaawe inta u dhaxaysa,
                        dagaalna aanu ka dhicin.</p>
                </li>
                <li>
                    <p>Geela la baxay Gondadhiigle oo Dhooddi iyo Xaysimo laga qaaday,
                        hase ahaatee, in kastoo rag badani labada geesoodba ka dhimatay ugu
                        dambaystii Daraawiishi geelaa soo dhacsatay.</p>
                </li>
            </ol>
            <p>Nimankaas oo habeen iyo dharaar colkoodii dami waayey qawlahoodiina
                joogsan waayey oo hadba si lama filaan ah xoolaha dariiqada u
                weerarayey, gaade iyo bareeraba, ayaa qaati billaahi Daraawiishtu ka
                joogsatay.</p>
            <p>In kastoo Daraawiishi gaashaanka u qabatay oo dhawr col oo kala
                daranna ku saartay, oo laga tilmaami karo 3 guuto oo lagu kala
                magacaabay Casardega, Isumara iyo Lufato. Kan u horreeya waxa madax u
                ahaa Xaashi-Gaabane, kan labaadna Caamir-Cagoole, waana colka Haashira
                gebagebaha dhigay ee bixiyey “Barbar celisoy baday lagu baray,”
                “Miinanley cuntee madax u ballaari.” Sida la weriyey colkaasi wax noolna
                kama iman, iyagana wax nooli kama soo noqon.</p>
            <p>Colka labaad ee Daraawiish kaga imaanayey dhinaca waqooyi Warsangeli
                oo Maxamuud Cali Shire madax u ahaa, Ingiriiskana dab iyo rasaas ka soo
                qaatay oo intay Calaha u fuuleen Daraawiish nag ka dhigay duunyadiina ka
                dhacay kaasina Daraawiish waxyeello weyn buu u geystay. In kastoo
                iyagana markii dambe lagu saaray guutada la baxday Rasan oo nabarro xun
                loo geystey, guutadaas oo buuraha ka dhaadhacday oo xeebta magaalada
                Laasqoray gashay dad iyo duunyo wixii dhulkaa joogeyna gacanta ku
                dhigtay; hase ahaatee iyagana markab xarbi ah oo Ingiriis leeyahay badda
                kanooni kala dhacay oo si xun ugu galay, rag badanna ka laayey,</p>
            <p>Haddaba labadaas col oo boqortooyo qabiil ku dhisan huwanaa,
                Ingiriiska iyo Talyaanigu hub iyo xoolaba ku gargaarayeen gacan xoog
                lehna siinaayey ayaa Daraawiish lugta dambe jiidey, waxana hubaal ah
                hadday dadka kale ka nabad galaan, gaar ahaan labadaas qolo oo aan soo
                sheegnay inaan gumeysigu waxba ka tareen; waxayna la mid noqdeen,
                geedkii yiri: “Godinteereey gobolkay baa kugu jira e ima goyseen!”</p>
            <p>Waxaan dhawaan soo xusnay in Sayid Maxamad, xiriir saaxiibtinnimo iyo
                isbahaysi la yeeshay boqorkii Xabashida Lig Yaasuu iyo dowladda Turkiga,
                heshiisyana la dhigtay, taa Ingiriisku markuu ogaadey Sayidku waa ku
                dhaliilay, 1917kii waraaq buu u diray oo wuxuu yiri: “Waa itaal
                darayseen waxaana marag u ah Xabashida iyo dawladda Turkiga baad la
                heshiiseen oo hiil iyo gargaar weydiisateen, waxaad dooneysaa inaad
                ciidan aad dowladda Ingiriis kula dagaallanto ka hesho.” Sayidku waraaq
                buu ugu jawaabay oo wuxuu ku yiri, “Adigaa waxaa yaqaan oo ku shaqeysta
                oo dadyow dhul kala duwan ku nool soo arursaday, oo Daraawiish oo soo
                kaxaystay adiga ayaa dadka xaabada ah iyo dhillooyinka ciidan mooda.
                Waraaqdii Sayidku Ingiriiska u diray oo Af Carabi laga soo tarjamey waa
                tan:</p>
            <p><em>[The Mad Mullah of Somaliland, by Douglas Jardine, O.B.E.
                    (Secretary to the Administration, Somaliland, 1916-21) First Edition;
                    London 1923; p. 249.]</em></p>
            <p><em>Enclose to despatch, Secret of 15th April 1917.</em></p>
            <p><em>I have received the last letter from the British Camp.</em></p>
            <p><em>In this letter there is one noteworthy remark, viz. a reference
                    asking what Ali Kenadid has done to the Dervishes and also what Ina Ali
                    Shireeh has done to the Dervishes, and also what Sultan Osman Mohamed
                    has done to the Dervishes.</em></p>
            <p><em>“In that letter it was suggested that we were in communicaion
                    with Lij Yasu and had dealings with the Germans and the Sultan of
                    Turkey; that feeling weak we required assistance. The suggestion in your
                    letter is that if we were strong people we should not have had recourse
                    to such friendships. This is the outstanding feature of the letter, and
                    now for the reply. I tell you, you fool, by now you will know what I
                    have done to the Mijertein and the Warsangli, and you know, and I know,
                    what the Turks have done to you and what the Germans have done to you,
                    you of the British Government. The suggestion is that I was weak and had
                    to look outside for friends; and if, indeed, this were true and I had to
                    look for assistance, it is only because of the British, and the trouble
                    you have given me. It is you who have joined with all the peoples of the
                    world, with harlots, with wastrels, and with slaves, just because you
                    are so weak. But if you were strong you would have stood by yourself as
                    we do independent and free. It is a sign of your weakness, this alliance
                    of yours with Somalis Jiberti (Mogadishu people and sweepers), and
                    Arabs, and Sudanese, and Kaffirs, and Perverts, and Yemenis and Nubis
                    and Indians and Baluchis, and French and Russians and Americans and
                    Italians and Serbians, and Portuguese and Japanese and Greeks and
                    Cannibals, and Sikhs and Banias and Moors and Afghans and Egyptians.
                    They are strong, and it is because of your weakness you have had to
                    solicit as does a prostitute. So much for my answer to you. Beyond this
                    I would say one word. If your people have sense, and you desire peace,
                    think deeply and pour water where you have raised fire: and arrive at a
                    mutually satisfactory agreement and open all the seaports to me. If you
                    harken to my word, let caravans pass. That is one thing. Again, there is
                    an Arab, ibn Durmoon by name, from whom, when I was in Berbera, I took
                    coffee valued at 80 rupees. So now I send for ibn Durmoon by the hand of
                    my two messengers 200 skins. Finish.”</em></p>
            <p><em>(Seal) “Seyid Mohamed Bin Abdulla Hassan</em><br />
                <em>The Dervish”</em>
            </p>
            <p>Dhambaalkii ku jirey Boostada Sirta ah, ee I5kii Abriil 1917.<br />
                Waxaan ka helay xarunta Ingiriiska warqaddii ugu dambeysey.<br />
                Warqaddaa waxa ku qoran arrin qudh ah oo ka faallood leh, taas oo ah,
                dood oraneysa waxa Cali Keenadiid, Ina Cali Shire iyo Suldaan Cismaan
                Maxamuud, Daraawiishta ay u geysteen.</p>
            <p>“Waraaqdaadii waxaad ku soo qaadday inaanu xiriir la leennahay Liji
                Yaasuu iyo Jarmal iyo Suldaanka Turkiga oo aannu kaalmo weydiisannay
                iyadoo taagdarro ay noogu wacan tahay. Waxa warqaddaada ka dhadhamaysa
                inaad qabto in aanan saaxiibnimada dadyowgaas raadinneen haddii aan xoog
                leenahay. Taasi waa astaanta weyn ee xaashidaadii, haddana jawaabtaadii
                waa tan:</p>
            <p>Waxaan ku leeyahay, waxyohow nacaska ahi, waad og tahay hadda waxa
                aan Warsengeli iyo Majeerteen u geystey. Adna waad og tahay anna waan
                ogahay haddaad dawladda Ingiriis tihiin waxay Jarmal iyo Turkigu idinku
                markadeen. Ra’yigaagu wuxuu ahaa inaan taagdarrahay oo saaxiibbo dibadda
                u raadsaday, haddii ay taasi dhab tahay oo ay jirto waxa taa i
                geyeysiiyey Ingiriiska oo dhibaatooyin ii geystey. Adiga weeye kan
                xiriirka la samaystay ee hiilka weydiistey dadyowga adduunka oo idil,
                dhillooyinka iyo addoontaba, taasna waxa kuu geeyey tabar xumo. Haddii
                aad xoog lahaan lahayd, keligaa ayaad wax qabsan lahayd sidaydoo kale.
                Taagdarridaada ayey astaan u tahay gaashaanbuursiga aad bahaysatay
                Soomaalida, Jabartiga (dadka reer Muqdisho iyo dhulfiiqayaasha),
                Carabta, Suudaanta, Kaafiriinta, Yamanta, Nuubiyiinta, Hindiga,
                Baaruujiga, Faransiiska, Ruushka, Maraykanka, Talyaaniga, Seerbiyaanka,
                Burtuqaalka, Jabbaanka, Giriigga, Kaanibaalka (Dadqalatada), Siikha,
                Baarniyaaska, Muuriyiinta, Afqaanka iyo Masaarida. Kuwaasi xoog bey
                leeyihiin adiguna taageeriddaada darteed, ayaad sida dhilladu yeesho u
                soo sasabatay. Waa taas jawaabtaadii, eray baase ii dheer. Haddii ay
                dadkaaga garasho leeyihiin, adiguse aad dhab ahaan nabad dooneyso,
                dabkii aad ololisey waa inaad bakhtiisaa oo aad la timaadaa heshiis inna
                wada kulmiya oo caqli gal ah, dekedaha oo idilna waa inaad ii furtaa.
                Haddii dhego kuu daloolaan oo aad wax maqleysid, safarradu ha socdeene
                faraha ka qaad. Taasi waa mid. Midda kale waxa jira nin Carab ah oo
                magaciisa la yiraahdo Ibna Durmuun oo markii aan Berbera joogey aan ka
                qabay qaxwe aan u soo diray laba nin oo ugu soo dhiibay 200 oo harag; u
                daa hargahaas ha qaatee.”</p>
            <p>Sayid Maxamed bin Cabdilla Xasan<br />
                oo Darwiish ah.</p>
            <h2 id="qaybta-shanaad">Qaybta Shanaad</h2>
            <p>Qaybta shanaad waxay ka warramaysaa, Hiyikicii Daraawiishtu Caal u
                guurtay, rariddii Xarunta, duullaankii Ingiriiska, weerarkii cirka,
                dhulka, badda, qabashadii Taleex, qaxii Daraawiishta, waraaq Ingiriis ka
                timid, jawaabtii Sayidka, erga Ingiriisku soo diray, noqoshadii ergada,
                Talyaani iyo Sayid Maxamad, jabiddii Daraawiishta, qabsashadii
                Beledweyne, degiddii Iimey, geeridii Sayidka, kasaariddii Xabaasha,
                sheekadii Daraawiish ugu dambeysey iyo faalla guud iyo waxyaalo kaloo la
                xiriira.</p>
            <h3 id="hiyikacii-daraawiishta">Hiyikacii Daraawiishta</h3>
            <p>Daraawiishi xagga dalka iyo xagga degmadaba Nugaal baa sal u ahayd
                arladana waa ugu jeclaayeen, maxaa yeelay waa dhulkay ka bilaabatay kuna
                barbaartay. Heshiiskii Ilig lagu kala qortay 1905tii wuxuu dhigaayey in
                dalka Nugaal loo yaqaan degmo iyo daaqba Daraawiishi leedahay, oo loo
                aqoonsado. Sidaa daraaddeed ayaa waxa la gartay in xarunta Taleex oo
                Nugaal bartamaheeda ah laga dhigo. Sida gabayadii Sayidka iyo
                sheekooyinka Daraawiishta ka muuqata hiyiga kuma hayn in ay meel kale
                uga guuraan, ama ka rug doorsadaan; arrimahey ku doorteenna waxa ka mid
                ahaa:</p>
            <ol type="1">
                <li>Sida badan haddii abaari dhacdo waa dal aan biyo iyo baad midna laga
                    waayin oo xooluhu sida badan ku dhaqaaloobaan.</li>
                <li>Waa meel Badweynta Hindiya iyo Badyarada Cadmeed u dhaxaysa, markii
                    dhinaca bari, galbeed, koonfur iyo waqooyiba loo eego bartame u ah, gees
                    walbana looga duuli karo, cadawgana lagala dagaallami karo.</li>
                <li>In kastoo markii dambe dad badani xaruntii isugu tegey haddana
                    Daraawiishta xooggeedu wuxuu u badnaa dadkii Nugaal degi jirey.</li>
            </ol>
            <p>Arrimaha aan soo sheegnay iyo kuwo kale oo danahoodaa ayaa Nugaal
                degiddeedu ay lagama maarmaan u noqotay Daraawiishina waa mahadisay;
                waana dal xagga beeraha iyo xoolaha daaqoodaba ku fiican.
                magaalooyinkana looga safri karaa dhinac kastaba.</p>
            <p>Iyadoo Daraawiishi Nugaal deggan tahay, ayaa dar Ilaahay dhawr xilli
                oo isxiga deegaantii waxay u badatay dhinaca waqooyi, dabadeedna reer
                guuraagii wuxuu u batay gobolka haatan loo yaqaan Sanaag iyo Casha
                Ceerigaabo ku sariiran. Markaa ka horna waxa dhawr qalcadood oo dagaal
                Daraawiishtu ka dhistay Jiidali, Baran, Surrad iyo Gal-baribuur oo badda
                Xiis iyo Mayr laga ilaaliyo, qalcad walbana waxa fadhiyey ciidan
                Daraawiish ah oo Maarraweyn ka tirsan.</p>
            <p>Sidaa daraaddeed, in kastoo xarunta weyni Taleex ahayd, haddana
                xoolihii iyo dadkiiba waxa loo batay dhanka waqooyi.</p>
            <p>Rag Daraawiish ahaa oo aan la kulannay waxay yiraahdeen: Oogle Seed
                oo Sayid Maxamad abtigiis ahaa, wuxuu yiri: Iyadoo Taleex la deggan
                yahay, Beeydi iyo Barwaaqana lagu haysto, ayaan Sayid Maxamad saddex
                arrimood hoos ahaan ugula taliyey. Kuwaasoo sida loo maleynayo uu uga
                jeedey inuu Daraawiish jebiyo. Sayidkii halista ku jirta ma garan oo
                talooyinkaa waa yeelay. Daraawiishina waa ku jabtay.</p>
            <p>Talooyinkaasuna waxay ahaayeen sida soo socota:</p>
            <ol type="1">
                <li>Sayidii safraha Berbera iyo dadka Ingiriiska ka imaanaya aan iska
                    joojinno, maxaa yeelay, tahluukaa Daraawiish ugu jirta. Basaaska,
                    ilaalada, tuugada, gaaddaha, colweyne Ingiriis iyo cadaw oo dhan baa
                    inoogu soo gabbanaya.</li>
                <li>Beeraha faliddooda aan dhaafno, maxaa yeelay, Daraawiishi waa
                    xoolaley, oo haddii Nugaal beero laga falo xooluhu waa ka guurayaan.
                    Haddii xooluhu inaga guuraanna Xaruntu cidley noqoneysaa.</li>
                <li>Caamir Sheekh Xasan oo loo yiqiin Caamir Cagoole wuxuu ku talo jiraa
                    inuu madaxnimada Xarunta kaa qaado, talada Daraawiishna la wareego.
                    Haddaanan haddaa wax laga qabanna hadhow meel fog baa laga dooni.</li>
            </ol>
            <p>Saddexdaa talaba Sayidkii waa la dhacay, oo waa iga yeelay safrihii
                waa la joojiyey, beerihiina waa la dhaafay, Caamirna waa la
                xujeeyey.</p>
            <p>Xaruntii oo Taleex fadhiday ayaa waxa soo foodsaaray laba dhibaato oo
                kala daran:</p>
            <ol type="1">
                <li>Colweyne, gaade, qawle iyo tuugo aan damayn oo habeen iyo maalin
                    isdhaafaya oo ka imanaya bari iyo dadkuu Boqor Cismaan u talinaayey;
                    Talyaaniguna buntukhii Shanlaha ahaa iyo rasaas fara badan siiyey oo
                    Daraawiish ku soo diray, taana Nugaal waa fadhiyi waayey, qaatina waa
                    laga joogsaday oo geelii xarunta loo caanateeli jireyna waa
                    dheceen.</li>
                <li>Madaxda Daraawiishtu in badan bay maskaxda ku hayeen oo ku
                    taahaayeen ama ku tala jireen inay xeebta Maakhirkoos meel marso ah ay
                    dalka Carabta uga dhoofaan ama xiriir kala yeeshaan ka samaystaan, maxaa
                    yeelay badda Hindiya waxtar weyn uma lahayn.</li>
            </ol>
            <p>Labadaa arrimood oo aan soo sheegnay daraaddood ayaa guyaashii dambe
                oo dhan waxa la jeclaa in cal loo guuro, hase ahaatee waxa laga cabsi
                qabay haddii xarunta cal loo raro in Daraawiishta Nugaaleed iyo tan
                Koonfur iyo Xeebta Eyl fadhidaa kala fogaadaan.</p>
            <p>Inkastoo taasi jirtay waxaa la soo qaaday afar talo, rag wuxuu yiri
                aan Ayl iyo IIig ku noqono. Ragna wuxuu yiri aan koonfur u guurro oo
                Daraawiishteena reer Webi ku biirro.<br />
                Ragna wuxuu yiri, aan Cali iyo Ceerigaabo u guurro, ragna wuxuu yiri,
                dhibaati kastaa hayna soo gaartee Nugaal yeynaan meelna ku doorsan.</p>
            <p>Iyadoo arrintu sidaa tahay ayaa Aw Cabdulle Ibraahin oo Daraawiishta
                fadhida daarta la yiraahdo Cirshiida oo badda u jeedda madax ka ahaa
                xaruntii yimid. Haddii la waraystay wuxuu yiri, “Gaalo ka warramay oo
                Geeldooray soo degtey, Daraawiish ka warramay oo lo’dii wax lisa oo lula
                waa la waayey, subaggiina weelkii buu ka batay, daarihii buu ka batay.
                Dareen intaa ka weyn ma ogi.”</p>
            <p>“Waar barwaaqo iyo subag arladii ka batay dareen ma ahee, maxaad og
                tahay?” Daraawiish baa tiri.</p>
            <p>“Wixii xaddi-dhaafaaba Daraawiishey waa dareen ee sidaa maw og
                tihiin?” Habeenkaasaa xaruntii cal u hiyi kacday, dabadeedna waxa lagu
                tashaday in la guuro, hase ahaatee mar haddii Daraawiishtii reer beedaha
                ahayd waqooyi u badatay, xaruntii weyneydna hiyi kacday, waxa lagama
                maarmaan noqotay in degmooyinka dalkaa deggan wanaag iyo nabadgelyo laga
                helo. Taasna waxa loo baahday intaan xarunta la rarin in dadkaas loo
                sheego xaruntii inay soo guurayso, sidaas daraaddeed waxa la diray rag
                madax ah oo dalkaa iyo dadkaaba aqoon u leh, Sayidkuna wuxuu mariyey
                geeraar uu kula hadlaayey degmooyinka Garweyn. [Eeg Diiwaanka Gabayada
                Sayid Maxamad, Tuurwaayow Toban Hal.]</p>
            <h3 id="rariddii-xarunta">Rariddii Xarunta</h3>
            <p>1918kii bartamihiisii ayaa xaruntii Daraawiishtu Taleex ka guurtay.
                Afar geeddi iyo barqodeg hadday dhexda ku jirtey waxay saldhigtay
                Jiidali oo Qalcad dagaal ka dhisnayd, Daraawiishina fadhiday. Dhawr
                toddobaad ka dib ayaa waxa lagu taliyey, “Jiidali waa raq, waana meel
                bannaan ah oo aan gabbaad lahayn, arladuna waa arla colaadeed ee Xarunta
                Mirashi oo Jiidali 7 mayl u jirta, kana gabbaad roon ha loo raro”;
                dabadeedna halkaasaa kor loogu gurtay. Mirashi waa durdur buuro dhexdood
                ku yaal; waa meel cadawga lagaga gabban karaa, lagagana gaashaaman
                karaa, dagaalkana ku habboon. Waxa laga dhisay halkaa shan daarood oo
                isu tusan, waxaana la amray in laba jid oo buuraha dhexdooda mara
                baddana u furan la jaro si aan cadawgu u soo marin iyo in qoray la jaro
                oo doonyo badda loogu dhoofo la sameeyo, Daraawiishi markaa waxay ku
                welgooneysey oo daaraha lagu dhisay:</p>
            <p>Haddaan jiq ka si iyo Jiidaaliyey, Xaggee Kufri joogsan doonaa
                eey!<br />
                Libaax laba jeeni dhiig ku lehoo, Badweyn ka jibaadey baan ahay!</p>
            <p>Markaa Ingiriiska ciidammadiisa waxa u sokeeyey Dhuurcillaan,
                Laasciidle iyo Burco, wax col ah oo markaa laga filaayeyna ma jirin.
                Hase ahaatee waxa dhacday in socotadii go’day safrihiina joogsadeen oo
                wax war ah laga waayey. Ammintaas Ingiriisku wuxuu ku tala jirey ama ku
                hawllanaa duullaankii afraad qalqaaladiisii iyo sidii colkii ugu
                dambeeyey Daraawiish loogu saari lahaa iyo sida loo qorshaynaayo iyo
                tabaha wadaadka iyo Daraawiish loola dagaallamayo. Taa Daraawiishtu kama
                war hayn, maxaa yeelay, Ingiriisku wuxuu ku dadaalay inaan sirtiisa la
                ogaan, duullaankaa baxayana laga war helin.</p>
            <p>Waxa dhacday in Daraawiishtii kala fogaatay, dhulkiina kala
                dheeraaday oo tii Eyl fadhiday iyo Beledweyne ama Doh iyo Geelgaab
                fadhiday iyo tii Nugaaleed xiriirkoodii go’ay oo ay kala war heli kari
                waayeen. Taasina waxay noqotay aafo saddexuad oo daraawiish soo food
                saartay oo aan laga gaashaaman karin. Intaa waxa u weheshay dagaalkii
                dheeraa ee la soo maray ha ahaato, dadkii faraha badnaa oo xarunta lagu
                laayeyse, ha ahaatee, in Daraawiishtu niyad jabtay oo badankoodii meesha
                nacay.</p>
            <h3 id="duullaankii-ingiriiska">Duullaankii Ingiriiska</h3>
            <p>Sanndakii 1919kii oo dhan dawladda Ingiriisku waxay ku foogneyd ama
                ku hawllanayd sida Daraawiish loogu duulaayo ama loo baabi’in lahaa,
                sidaa daraaddeed, waxay meel marisay barnaamij loogu tala galay rag
                Daraawiish ka xujoobey in dagaalkaas lagaga jibo keeno.</p>
            <p>Sheeko ku tiri ku teen ah waxaannu ku maqalnay: Dawladda Ingiriisku
                inay ku tala jirtay haddii dagaalkaas wadaadka wax lagaga qaban waayo
                inaan duullaan dambe loo celin oo xornimadiisa loo dhaafo, maxaa yeelay
                waxay shaki ka qabeen in weerarkaas guul laga gaarayo iyo in kale, waxay
                maskaxda ku hayeen weerarradii ka horreeyey sidii loogu mala
                khasaaray.</p>
            <p>Berbera oo Daraawiishtu u tiqiin Belbela oo markaa ahayd xaruntii
                Ingiriisku dalka ka maamulaayey, waxa lagu ururshey ciidan lixaad leh oo
                saddex madax u kala fadhiya:</p>
            <ol type="1">
                <li>Ciidanka badda oo ka koobnaa 3 Markab oo xarbi ah, siduu qoray
                    Doglaas Jardiin wexeyna kala ahaayeen Ark Rooyol oo Masar laga keenay,
                    Odin iyo Kliyo.</li>
                <li>Ciidanka cirka oo ka kooban 8 dayuuradood;</li>
                <li>Ciidanka lugta oo 3 madax u qaybsanaa.</li>
            </ol>
            <p>Sida ciidammadaa dagaalka loogu qorsheeyey iyo ciidan waliba meeshuu
                ka ambabaxaayo iyo halkuu ka dagaal gelaayo, isagoo dayuuraduhu
                gargaarayaan waxay ahayd sida soo socota:</p>
            <ol type="a">
                <li>Madax kowaad oo loogu tala galay inuu Dhuur-cillan oo ka ambabaxo
                    Ceel-Afweyn maro oo Mirashi iyo Xaruntii beego;<br />
                </li>
                <li>Madax loogu tala galay inuu ka ambabaxo Burco oo Caynabo iyo Nugaal
                    maro oo Taleex beego;<br />
                </li>
                <li>Madax loogu tala galay inuu badda maro, dabadeedna Laas- qoray ka
                    dego kana ambabaxo oo Qalcaddii Baran beego, Daraawiishtana Bari ka
                    celiyaan haddey u qaxaan.</li>
            </ol>
            <p>Xoghayaha Guud ee Wakiilka Dawladda Boqortooyada Ingiriiska markaa
                Waqooyi u fadhiyey; Doglaas Jardiin oo arrintaas goobjoog u ahaa wuxuu
                .ciidammadaas tiradooda ku tilmaamay sida soo socota:</p>
            <p><em>The forces available comprised:</em></p>
            <ul>
                <li><em>One flight of aeroplanes (D.H.9), with six spare machines, known
                        as Z unit, Royal Air force.</em></li>
                <li><em>His Majesty’s ships Odin, Clio, and Ark Royal.</em></li>
                <li><em>The Somaliland Camel Corps, 700 Rifles.</em></li>
                <li><em>A Composite Battalion, 6th and 2nd Kings African Rifles, 700
                        Rifles.</em></li>
                <li><em>A half battalion, the 1st/101st Grenadiers, Indian Army, 400
                        Rifles.</em></li>
                <li><em>An irregular Somali tribal levy, 1500 Rifles, and</em></li>
                <li><em>300 Ilaaloes.</em></li>
            </ul>
            <p>Hadalkaas waxa af Soomaali loogu tarjami karaa sida tan:</p>
            <p>Ciidammada la hayey waxay ka koobnaayeen:</p>
            <ul>
                <li>Koox dayaarado (D.H.9) oo haysta lix mashiin oo kayd ah, loona
                    yiqiin Xubinta Z Ciidanka Cirka ee Reer Boqor.</li>
                <li>Maraakiibtii reer-Boqor: Odin, Clio iyo Ark Royal.</li>
                <li>Rakuubleydii Soomaaliyeed, 700 Buntukh.</li>
                <li>Urur isugu jira kii 6aad iyo kii 2aad ee ciidanka Buntukhleyda
                    Afrika ee Boqorka, 700 buntukh.</li>
                <li>Urur barki, ka 1aad/101aad ee ciidanka Bamka Qarxiya, ciidanka
                    Hindiya, 400 Buntukh.</li>
                <li>Askar laga ururshey qabaa’ilka Soomaalida oo aan joogto ahayn, 1500
                    buntukh, iyo</li>
                <li>300 Ilaalo ah.</li>
            </ul>
            <p>Saar Aajar oo ahaa Wakiilka dawladda Boqortooyada Ingiriiska u
                fadhiyey Maxmiyadda markii dagaalkaasi socdey, ciidammadaas
                qorshayntoodana ka talinaayey oo amarka oo dhan gacanta ku hayey iyo
                raggii la shaqaynaayey waxay ku dedaaleen, kuna guddoonsadeen inaan wax
                war ah oo duulaankaa ku saabsan iyo talaabooyinkay qaadayaan dibadda uga
                bixin, ciidanka ambabixiisana aan la ogaan. Sidaasna waxay u yeelaayeen
                inaan Daraawiish looga digin, jidadkii la mari jirey waa la xiray, wax
                safar ah oo u kacaayana waa la mamnuucay.</p>
            <p>[Aajar oo ahaa ninkii Daraawiish jebiyey.]</p>
            <p>30kii bishii Disembar 1919kii barasaabku wuxuu soo saaray waraaq cad
                oo uu ciidammada iyo dadka kaleba ku guubaabinayo inay Wadaadka iyo
                Daraawiishta ku xeeran la ciribtiro, guud ahaanna wuxuu dadka ugu ballan
                qaaday in ninkii soo qabta ama soo gacan geliya ama soo dila oo
                meydkiisa keena dhawr iyo toban nin oo Daraawiish ka mid ahaa oo aan
                qaarkood madaxda ku jirin, hase ahaatee iyaga u qornaa in laga siin
                doono lacag abaalgud ah. Waraaqdii inta la badiyey ayaa 21kii Jannaayo
                meel walba laga daadiyey, waraaqdii waana tan:</p>
            <p><em>[Ferro e Fuoco in Somalia, da Francesco Saverio Caroselli, Roma
                    1931; p. 258.]</em></p>
            <p><em>“Questo messaggio proviene dal Governatore britannico del
                    Somaliland ed e’ diretto ai dervisci al seguito di Mohamed Abdulla Assan
                    — gli ufficiali che portano questo messaggio sono come gli uccelli per
                    aria, volano rapidamente per portarsi da me a voi impiegano meno di
                    un’ora.</em></p>
            <p><em>Udito la mia notizia; e’ arrivata l’ora di schiacciare il Mullah
                    e distruggere le sue forze. Egli e’ uomo perfido ed ha portato la rovina
                    in tutti i paesi. Chi mai puo’ punire quest’uomo? La mano del Governo
                    britannico che e’ lunga. Sappiate pero’ che io dichiaro guerra al Wadad
                    e alla gente grande che gli sta vicino, ma non alle popolazioni che si
                    trovano ancora al suo seguito. In passato io ho accordato sempre il
                    perdono di dervisci che hanno abbandonato il Mullah e si sono
                    spontaneamente presentati al Governo britannico, molti di essi sono
                    passati al servizio del Governo stesso, molti altri han fatto ritorno
                    nei loro villaggi coll, animo in pace e ad essi si son lasciate le armi
                    che avevano. Nessuno e’ stato ucciso e nessuno ha subito la minima
                    molestia. Chiche’ vi possa dire il Dadad, consegnativi nelle mani del
                    Governo, io vi perdonero’ e vi proteggero’, ma se all’approssimarsi
                    degli ascari voi scappate o vi recate fra altre cabile, non potro piu
                    assicurarvi la mia protezione.</em></p>
            <p><em>Sappiate che i miei ascari inseguono velocemente. Per i santoni,
                    per i capi grandi, per i condottieri che stanno intorno al Mullah non
                    essiste perdono, essi saranno puniti e chi fara’ la consegna di uno di
                    essi (i nomi figurano appresso) ricevera’ in premio la somma che accanto
                    a ciascun nome verro’ indicando appresso:</em></p>
            <p><em>1. Mohamed bin Abdulla Assan (Ogaden – Bagheri – rer Amar) Rs.
                    5000.00</em><br />
                <em>2. Amar Assan (Ogaden – Bagheri – rer Amar) Rs. 500.00</em><br />
                <em>3. Iusuf Seek, au Iusuf, au Iusuf Der (Ogaden – Bagheri – rer Amar)
                    Rs. 500.00</em><br />
                <em>4. Ali Abdalla Assan (Ogaden – Bagheri – rer Amar) Rs.
                    500.00</em><br />
                <em>5. Agi Ahmed Uarsama, Agi Sudi (Habar Tolgiala – Adan Medobe) Rs.
                    1000.00</em><br />
                <em>6. Califa Abdalla (Fratello del Uadad) Rs. 1000.00</em><br />
                <em>7. Abbas au Mussa (Dolbahanta, Baharar Same) Rs. 500.00</em><br />
                <em>8. Nur Asci (Uarsangali) Rs. 250.00</em><br />
                <em>9. Agi Farahat (Auija) Rs. 500.00</em><br />
                <em>10. Abscir Dorre (Migiurtino) Rs. 250.00</em><br />
                <em>11. Agi Giama Iusuf detto Taminlaie (Rer Saad Iunis) Rs.
                    250.00</em><br />
                <em>12. Ibrahim Gioode (Habar Tolgiaila – Adan Medobe) Rs.
                    250.00</em><br />
                <em>13. Ibrahim Bogal (Habar Tolgiala – Adan Medobe) Rs.
                    500.00</em><br />
                <em>14. Ussen Iusuf, Agiuran (Dolbahanta – Giama Siad) Rs.
                    500.00</em><br />
                <em>15. Mahadi Mohamed (Figlio del Uadad) Rs. 500.00</em><br />
                <em>16. Ahmed Omar bin Omar Taghe (Dolbahanta Bahararsame) Rs.
                    500.00</em><br />
                <em>17. I figli del Uadad sono all’incirca 20 persone per ciascuno Rs.
                    100.00</em>
            </p>
            <p><em>Chiunque fra i dervisci o genti Isak mi aiuta a catturare una di
                    queste persone o a indicarmi il posto ove si trova, anche cadavere,
                    avra’ dal Governo britannico il premio che gli spetta nella misura piu’
                    sopra indicata.</em></p>
            <p><em>Al Governo poco interessa se volete o meno arrendervi, he cerduto
                    semplicamente avvertirvi e me’ervi in guardia nel caso intendiate di
                    salvarvi; altrimenti cio’ che vi e’ distinato.</em></p>
            <p><em>F.to Archer, Governatore del Somaliland</em></p>
            <p><em>30 Dicembre 1919.</em></p>
            <p>Warqaddaas af Soomaali waxa loogu tarjami karaa sidatan:</p>
            <p>“Farriintani waxay ka timid barasaabka Ingiriiska ee dalka
                Soomaaliyeed, waxayna ku socotaa Daraawiishta raacsan Maxamad Cabdulle
                Xasan, saraakiisha wadda farriintani waa sida haadku hawada ku yahay,
                waa kuwo degdeg u lalaaya, kuna jiiraayo saacad wax ka yar, intay iga
                soo qaadayaan ee idiin keenayaan.</p>
            <p>Dhegeysta baraarujintaydan; waxa timid saacaddii wadaadka la jebin
                lahaa, oo xooggiisa la xasuuqi lahaa. Waa nin axdi laawe ah, dalkii oo
                dhanna waa kharaabshey. Yaa ninkaas ciqaabi kara? Gacanta dheer ee
                Dawladda Ingiriiska. Waxaan guddoomiyey dagaal Xarbi aan ku qaado
                Wadaadka iyo dadka waaweyn ee isaga ku dhow-dhow, aanse ahayn ummadda
                weli raacsan; in badan oo Daraawiishta ka soo fakata, ee akhtiyaarkooda
                ugu yimaada Dawladda Ingiriiska, waxaan ugu deeqi jirey inaan cafiyo. In
                badan oo iyaga ka mid ahina waxay ku wareegeen shaqada Dawladdaas iyada
                ah, in badan oo kalena, waxay ku soo noqdeen tuulooyinkoodii iyagoo
                nabad helay, waxaana loo dhaafey hubkoodii (dabkoodii) ay haysteen.
                Qofna lama dilin, qof la cidhiidhiyeyna ma jiro. Gacanta Dawladda isu
                soo dhiiba, waan idin cafiyayaa, waana idin daafacayaa. Haddii aad
                askarta ka carartaan ama aad qabaa’ilka kale aaddaan, ma awoodo inaan
                idiin ballan qaado in aan idin nabad geliyo.</p>
            <p>Ogaada, in askartayda Rakuubleyda ay aad u dheereeyaan, madaxda
                waaweyn iyo hoggaamiyeyaasha ku wareegsan Wadaadka, cafis ma laha,
                waxayna ahaan doonaan kuwii la ciqaabo. Qofkii midkood keenaana
                (magacyada halkan ka muuqda), wuxuu abaalgud u heli doonaa lacagta ku
                hor taal magac kastoo lagu tilmaamay halkan:</p>
            <ol type="1">
                <li>Maxamad bin Cabdulle Xasan (Ogaadeen – Bah Geri – Reer Xamar) Rs.
                    5000</li>
                <li>Caamir Xasan (Ogaadeen – Bah Geri – Reer Xamar) Rs. 500</li>
                <li>Cali Cabdulle Xasan (Ogaadeen – Bah Geri – Reer Xamar) Rs. 500</li>
                <li>Yuusuf Sheekh Cabdille Aw Yuusuf-Dheere (Ogaadeen – Bah Geri – Reer
                    Xamar) Rs. 500</li>
                <li>Xaaji Sheekh Warsame “Xaaji Suudi” (Habar Toljeclo – Aadan Madoobe)
                    Rs. 500</li>
                <li>Khaliif Cabdulle (Wadaadka Walaalkiisa) Rs. 1000</li>
                <li>Cabbaas Aw Muuse (Dhulbahante – Bah Ararsame) Rs. 500</li>
                <li>Nuur-Xaashi (Warsangeli) Rs. 250</li>
                <li>Xaaji Farxad (Hawiye) Rs. 500</li>
                <li>Abshir Dhoorre (Majeerteen) Rs. 500</li>
                <li>Xaaji Jaamac Yuusuf “Tamiinlaaye” (Sacad Yoonis) Rs. 250</li>
                <li>Ibraahim Joode (Habar Toljeclo – Aadan Madoobe) Rs. 250</li>
                <li>Ibraahin Buqul (Habar Toljeclo – Aadan Madoobe) Rs. 500</li>
                <li>Xuseen Yuusuf “Ajuuraan” (Dhulbahante – Jaamac Siyaad) Rs. 500</li>
                <li>Mahdi Maxamad (Wiilka Wadaadka) Rs. 500</li>
                <li>Axmed Cumar bin Cumar Tage (Dhulbahante – Bah Ararsame) Rs. 500</li>
                <li>Ilmaha Wadaadka oo ay tahay qiyaastoodu 20 qof, midkiiba Rs.
                    100</li>
            </ol>
            <p>Qof kasta oo Daraawiishta, ama dadka Isaaqa ka mid ah oo igu
                kaalmeeya qabashada dadkaas midkood ama ii tilmaama meesha laga helaayo,
                xataa meydkooda, wuxuu Dawladda Ingiriiska ka heli doonaa abaalgudkuu
                leeyahay sida kor laga tilmaamay.<br />
                Dawladda maslaxad uguma fadhido, haddaad rabtaan inaad addeecdaan, iyo
                haddii kale waxay la ahaatay oo keliya in laydiin digo oo laydiinka
                ilaasho, haddii aad dooneysaan inaad badbaadaan haddii kale fisha wixii
                idin soo qaabila.</p>
            <p>Aajar — Taliyaha Soomaalilaan</p>
            <p>Bishii Jannaayo 9dii, 1920kii ayaa ciidankii kowaad oo lug iyo
                dayuuradba lihi wuxuu tegey Dhuurcillaan oo laga sameeyey saldhig weyn
                iyo gegi bannaan oo dayuuraduhu ka duulaan, maraakiibtii iyo ciidankay
                siddayna waxay u ambabaxeen Laasqoray si ay gaadiid halkaa loogu
                diyaarshay uga rartaan. Kii Burco fadhiyeyna wuxuu u ambabaxay Kiridh.
                Guud ahaan ciidammadaas waxa lagula ballamay inay bisha Jannaayo 20da,
                1920ka keeb-la-yuurur ahaadaan, weerarna diyaar u ahaadaan.</p>
            <p>Waxa meeshaa ka socda ama Ingiriisku maleegaayo ama duullanka lagu
                soo ambabixiyey Daraawiishi waxba kama oga, wax war ahna kama hayn,
                maxaa yeelay wax xaggaa ka yimaadda iyo wax iyaga ka taga midna ma
                jirin, guud ahaanna sidaan mar hore u soo xusnay Daraawiishtu markaa ma
                niyad fiicneyn, maxaa wacay dagaalkiina waa ku dheeraaday, dadkii
                dariiqada lagu laynayeyna waa ka calool xumaadeen, waxna markay xaruntii
                naceen oo joogi waayeen waa iskaga tageen, sidaa daraaddeed ayaa inta
                joogtaana aanay ammintaa u niyad samayn, in kastoo ayan gaalo rabin.</p>
            <p>Qorshaha dagaalku wuxuu ahaa in 19ka Jannaayo ay dayaaraduhu
                Dhuurcillaan tagaan oo 21ka, 22ka iyo 23ka meesha Wadaadku joogo
                duqeeyaan, ciidanka baddana qalcadda Galbadhi-buur oo badda Xiis iyo
                Maydh ku foorartay weeraro, dabadeedna Laasqoray u gudbo. Doglaas
                Jardiin mar uu qalcaddaa sidii loo weeraray wax ka taabtay wuxuu
                yiri:</p>
            <p>[<em>The Mad Mullah of Somaliland, Douglas Jardine, O.B.E. Secretary
                    to the Administration, Somaliland, 1916-21. First Edition; London 1925;
                    p. 279.</em>]</p>
            <p>“Tusaale ahaan, qalcaddii Daraawiishta ee Galbaribuur ka dhisnayd
                nimankii ilaalinayey waxa oodda lagaga qaaday bambooyin dayuuradaha laga
                soo tuurayey, ka hor intaan xagga dhulka laga weerarin. Hase yeeshee,
                guutadii ciidanka baddu halkaas kuma ay weerarin ilaalo dayuuradihii
                niyad jebiyeen. Iskaba daaye waxay la kulmeen ‘geesiyaasha kuwa ugu
                geesisan,’ qalcaddiina lama qabsan ilaa koodii ugu dambeeyey la diley.
                Haddaynu soo qaadno xogwarrankii rasmiga ahaa ee dagaallada, Galbaribuur
                waxaa loo daafacay si dhiirranaan leh, waxaana daafacay koox aad u
                jidbaysan oo dhimashada oggol, kuwaasoo aan isdhiibin ilaa kii u
                dambeeyey la diley.”</p>
            <p>Ciidanka Laasqoray Mashacaleed ka soo baxo oo bisha Jannaayo 22ka
                Baran qabsado. Si kastaba barnaamijkoodu ha ahaadee, 21kii, 22kii iyo
                23kii ayaa dayuuradihii Ingirisku weerareen Jiidali, iyo Midhashi;
                markii hore waraaqey daadiyeen bamkii iyo xabbadduna waa ku xigeen, wax
                kasta ha dileen ama ha duqeeyeene intay geysteen waxa u darnaa xoolihii
                oo dayuuradaha qayladoodii ka diday oo arladii joogsan waayey, taasina
                waxay ahayd tii ugu darrayd.</p>
            <p>Sayidka iyo boqollaal Daraawiish ah oo goor subax ah fadhiya meel
                xaysin ama xagi ah oo daar laga dhisaayey oo toggaa Midhashi daantiisa
                Koonfur ah ayay bamkii ugu horreeyey ku tuurtay. Nin la taliye u ahaa oo
                dawladda Turkigu xarunta u soo dirtay oo Sayidka la fadhiyey ayaa
                sheegay oo wuxuu yiri, “Sayidii dayuurad weeye meesha inaga kici.” Waxay
                halkaa ku dileen dad tiradooda 30 lagu qiyaasay, waxase hadiyo jeer la
                sheegaa, Caamir-Cagoole oo Sayidka adeerkiis ahaa, iyo Af Qarshe.</p>
            <p>Dayuuradda wareeggeedii labaad ayaa koox Daraawiish ahi rasaas ku
                rideen. Waxa la sheegay in dayuuradda xabbad lala helay, dabadeedna ay
                Ceeldheer ku dhacday. Daraawiishi waxay sheegtay in rasaastoodii jikraha
                ka dhacaysey ay dayuuraddaas waxyeello u geysatay, dhiciddeediina
                xabbaddaasi sabab u ahayd. Hase ahaatee, Ingiriisku wuxuu sheegay in
                dayuuraddaas mishiinku ka xumaaday, dabadeedna ay halkaas ku
                dhacday.</p>
            <p>Sayidka iyo wixii ag joogey waxay ku carareen daartii la dhisaayey.
                Ma qiyaamihii baa kacay? Ma adduunkii baa qarxay? Ma buunkii baa la
                afuufay? Qayladii baa willatay; qararkii baa daryaamay. Meel la galo iyo
                meel cid qarisaa la waayey. Markii la wareeray Sayidkii iyo raggii
                gaarka ka ahaa waxay galeen godka Xeela, waa meel irrid keliya leh oo
                dusha sare ka daboolan oo lagu xarbiyi karo, hase ahaatee, welwel iyo
                cabsi baa Eebbe ku riday. Nin waliba harkiisii buu ka diday, ama haadkii
                buu ka cararay.</p>
            <p>Habeenkaasna xaruntii waxaa ka tegey rag badan oo madaxdii
                Daraawiishta ka mid ahaa, waxaa laga tilmaami karaa Ismaaciil Mire,
                Xirsi Jeedlade, Xirsi Cartan, Ducaale Ileeye iyo rag kale.</p>
            <p>Habeenkii bishu 24ka ahayd ayaa waxa la soo sheegay in ciidankii
                lugta ahaa kaabiga u jiro oo berrito soo weerari doono, isla markaa waxa
                la soo qaaday inaan naf-ku-dirir mooyee dagaal kale la awoodin, meesha
                ay joogaanna fadhi lahayn, maxaa yeelay waxay joogaan meel buur ah oo
                waxa laga yaabaa in la hareereeyo oo meel ay ka baxaan waayaan,
                dabadeedna ay halkaa ku go’doomaan. Sidaa daraaddeed, ayaa waxa lagu
                tashaday in meeshaa khatarta ah laga baxo oo Nugaal iyo dalkii la yiqiin
                oo markii hore laga soo guurey loo qaxo. Habeenkii baa Sayidkii iyo
                wixii raaci karey Xeela ka baxeen oo Taleex u kaceen.</p>
            <p>Aw Cabdulle Ibraahim oo daarta Cirshiida oo badda ku foororta madax
                ka ahaa wuxuu yiri, “Waraaq baa la ii soo diray oo waxa lay amray inaan
                Daraawiishta daartaas fadhida kaxaysto wixii xoolo ah oo Casha dusheeda
                fadhiyana soo kiciyo; muddona waynoo Taleex, ninba meeluu soo maraba,
                hadalkaas baannu ka garannay in arladii gaalo qabsatay, taasina hawl
                badan naguma qaadan oo muddo gaaban ayaan dad iyo duunyo wixii meeshaas
                joogey war geliyey oo soo kiciyey. Maalintii dambena Soofe Gaalleef ayaa
                madaxnimadii igala wareegey. Ka sheekayn kari maayo wixii maal ahaa oo
                maalintaa meeshaa maraayey waxaanse ka yaabay siigadii xooluhu kiciyeen
                markay cirka xushay oo daruur noqotay. Ciidankii gaalku wuxuu noo
                fariistay marinkayaga ahaa Ceeldheero oo waa ku dagaallannay, hase
                ahaatee, wixii adduun ahaa oo aannu wadannay geel, fardo, lo’, ari aqal,
                soor lama tirin karee halkaasaa nala kaga qabsaday; annagoo cayr fara
                madow ah ayaan Nugaal ka dhacnay Sayidkiina Jeexa Buuxiso oo Hawd ah ugu
                tagnay.” Ingiriisku waa sheegay taas oo wuxuu yiri:</p>
            <p><em>“The captures comprised many of the Mullah’s personal belongings:
                    his correspondence, his clothing and jewellery and, in addition, 1400
                    camels, 450 cows, 50 ponies, 51 rifles, 2000 rounds of ammunitions, and
                    300 camel loads of supplies.”</em></p>
            <p><em>[The Mad Mullah of Somaliland, Douglas Jardine, O.B.E. Secretary
                    to the Administration, Somaliland, 1916-21. First Edition; London 1928;
                    p. 274.]</em></p>
            <p>Anigoo wax aan doonayaba derejaday haysta<br />
                Iyo duni wixii nagaga lumay dararkii Ceeldheero<br />
                Dab wax gubi dayuurado kufrigu nagu dul gawdiidshey<br />
                Dumbukh sumuca degelkaan ka kacay dahab wixii yiilley<br />
                Dakhal jabay wixii daar burburay ama bukaar duugmay<br />
                Dedibtii bannaanayd wixii dadiyo maal jiifey<br />
                Diric iyo waxay sheekh dileen ama duq waayeela<br />
                Lo’ durdura wixii deebla geel nalaga sii daayey<br />
                Dullihii shareerraa wixii daal na caga gooyey<br />
                Dirrawgii qabsaday reerkayga dalankicii gaaray<br />
                Bal dayooy waxay nagu dayeen darab nijaaseedku!</p>
            <h3 id="qabsashadii-taleex">Qabsashadii Taleex</h3>
            <p>Lataliyayaashii Soomaalida ahaa oo ciidammada Ingiriiska waday waxay
                ammaanduulaha ciidammada watay ku yiraahdeen, “Xirribta iyo xeeladda
                Sayidka waxay tahay inuu Xuddun maro oo habeennimo Nugaal ka tallaabo.”
                Sidaa darteed ayaa ciidankii kowaad la kala qaybshey oo qayb waxa loo
                diray Xuddun iyo hoos si ay u taageeraan ciidankii Nugaal qaabbilsanaa
                ee Burco ka soo ambabaxay, si Sayidka looga celiyo inuu Hawd u tallaabo,
                qaybna waxa lagu jaaday inay ciidanka Sayidka daba socda iyo xoolaba
                qaxa ah ee Casha ka soo degey horjoogsadaan oo qabtaan, ka dibna
                ciidankii Laasqoray ka soo baxay oo markaas Baran jooga ku darmadaan, oo
                la shaqeeyaan.</p>
            <p>Sayidkii sidii laga filaayey ama ay maleeyeen ma yeelin. Taleex buu
                abbaaray, wuxuuna aftin ku bixiyey, “Ninkii noolow meel aad soo martaba
                waa inoo Taleex.” Sidaana waxa loo yeelay laba arrimood:</p>
            <ol type="1">
                <li>Inay ciidanka Ingiriiska foolkiisa ka leexdaan oo dhinaca bari uga
                    fogaadaan.</li>
                <li>Taleex oo ahayd qalcad adag oo ay suuragal noqon karto in
                    dayuuradaha lagaga gabado, raashin badanna lagu malaynaayey, maxaa
                    yeelay waxay ahayd meel sal ah oo xoolo yaalliin, ciidan Daraawiish ah
                    oo fiicanna lagu ogaa.</li>
            </ol>
            <p>2dii ama 3dii bisha Febraayo ayaa Sayidkii iyo wixii la socday Taleex
                tageen. Habqankii daba socday iyo qaxiina tan iyo Ceerigaabo ayuu soo
                qubnaa oo hadba cadowgu koox meel ka helaayey kana hafsiinaayey. 4tii
                Febraayo ayaa dayuuradihii Ingiriisku Taleex bam la dheceen oo
                duqeeyeen, wax sidaas u weynse ma yeelin.</p>
            <p>Doglaas Jardiin isagoo ka warramayey qabsashadii Taleex iyo sidii
                diyaaradaha loola xarbiyey wuxuu yiri:</p>
            <p>[Taleex oo dayuuradihii Bam la dhacayaan.]</p>
            <p><em>“Despite the terrible novelty of attack from the air, and the
                    havoc that surrounded them, the Dervish Garrison to their credit be it
                    said, valiantly returned the aeroplanes’ fire.”</em></p>
            <p>Hadalkaas waxa loo tarjami karaa sida tan:</p>
            <p>“Inkastoo weerarka hawadu ku cusbaa, dhan kastana argagax aaney
                filayn kaga yimid, haddana ciidankii Daraawiishta ee qalcadda
                ilaalinaye, faanba haw ahaatee, si geesinnimo leh ayay uga jawaabeen
                dabkii dayuuradaha.”</p>
            <p>Maalintii 5aad subaxnimadeedii ayaa ciidankii Ingiriiska buuradkiisii
                isugu yimid Qawlo oo qiyaasta 10 mayl u jirta Taleex, kana xigta dhinaca
                Koonfur galbeed, xataa Barasaabkii Saar Aajar halkaasuu yimid. Male
                maahee Ingiriisku ma hubin, kamana war hayn in Sayidkii qalcadda Taleex
                ku jirey iyo in kale, cabsi iyo shaki weyn baana laga qabay. Hase
                ahaatee habeenkii baa waxa fakaday Sayidka wiilkiisii Cabdiraxmaan Sayid
                Maxamad iyo Sheekh Yuusuf Cismaan Xasan “Yuusuf-Xayle” oo Sayidka adeer
                iyo soddog labadaba u ahaa, waxay u galeen Ingiriiska oo Qawlo fadhiyey,
                kuwaasaa caddeeyey in Sayidkii qalcadda Silsilad ee Taleex ku jiro,
                ciidan xoog lehna haysto, hase ahaatee, ay niyad jabeen, raashin 3 sano
                ku filanina daaraha yaallo.</p>
            <p>[Maalintii Ingiriisku Taleex qabsaday 1919kii.]</p>
            <p>Taleex waxa la degay 1912, ka horna waxay ahayd ceel waayeer ah oo
                xooluhu ka cabbaan, waxa Daraawiishi ka dhistay 4 Qalcadood:</p>
            <ol type="1">
                <li>Falaad waxay ahayd aqalka Sayidka, gooni u ahaa. Waa kii
                    Daraawiishku lahaa: Ninkii jakadow jarriin geeyoo, Falaad jasalkeeda
                    sheeg, sheeg.</li>
                <li>Daawad oo martida xarunta timaadda loogu tala galay.</li>
                <li>Eegi ama daar ilaalo oo qofka ku jooga 50 mitir wax ka arko</li>
                <li>Silsilad oo ahayd Qalcadda ugu weyn oo hubka iyo raashinku yaalliin,
                    Qalcaddaasi waxay ka koobnayd siddeed Qalcadood oo isku qabsan, oo sidii
                    deyr u dhisan, Qalcaddii walba waxa gudaheeda ka qodan afar ceel iyo
                    afar bukaarood oo haruurka lagu shubo, Qalcadahaa dhexdooda waxa ah
                    dooxa yar oo xoolaha la geliyo haddii dagaal dhaco, derbiga baaxaddiisu
                    waa laba mitir iyo bar dhagaxana lama qori jirin, waa kii Sayidku
                    lahaa:</li>
            </ol>
            <p>Hadduu malxaf yahay, marfaca ma ceshee<br />
                Maandhow midka buuran ii keen.</p>
            <p>Subaxdaasaa Daraawiish tashatay oo waxa la yidhi, “Ma meesheynaynu ku
                dagaallannaa wixii dhinta iyo wixii noolaada, mise wan ka baxnaa oo
                waxaynu qabannaa Koofur?” Taladii waxay ku dhammaatay in laga baxo oo
                loo kaco Daraawiishtii Koonfur ee Khaliif Shiikh Cabdulle madaxda u
                ahaa. 1dii duhurnimo ayaa Ingiriisku ciidankiisii ku soo kiciyey, iyadoo
                taladu tahay in qalcadda Taleex la hareereeyo si Sayidka gacanta loogu
                dhigo; faraskii, rakuubkii, lugtii iyo dayuuradihii ayaa arladii
                gariirtay. Abbaarta 4tii galabnimo ayaa Sayidkii iyo wuxuu watay Taleex
                ka baxeen, wixii ummad ahaa ee Eebbe meeshaa isugu keenayna waa ka daba
                yaaceen. Wax la qabto iyo wax la dilo waa la kala garan waayey, maxaa
                yeelay arladii baa gariirtay. Rag Soomaali ah oo ciidanka Ingiriiska ka
                socday waxay yiraahdeen, Sayidku markuu baxay waa arkayney, hase ahaatee
                in uu gaalada gacanteeda galo ma aannu doonayn.</p>
            <p>Daraawiish la yiraahdo Maxamuud Xoosh oo aanu nolol kula kulannay
                galabtaasna meeshaa joogey, hadalkiisana la qaban karo wuxuu yiri,
                “Sayidku galabtaa wuxuu ku joogey faras la yiraahdo Dhibic oo loogu tala
                galay inuu cadawga kala baxsado xoog iyo dheeraynba, waxana loo
                taxaabaayey Fookheeye oo isagana loogu tala galay haddii kaasi hayn
                waayo ama dakaamo in loogu nasiyo oo Sayidku kaga wareego.”</p>
            <p>Fiid dambe ayaa laga war helay in Sayidkii qalcadda Taleex ka baxay,
                si wayn baa Ingiriisku uga qoomameeyey. 700 oo faras, rukuub iyo lug ah
                ayaa raacdo gashay oo ka daba duulay, colka intiisii kalena waxa lagu
                jaaday qabsashada Taleex. Nin aanu nolol ku aragnay oo lug ka jabnaa oo
                daarta fooqeeda sare saarraa, magaciisana la yiraahdo Yuusuf Barre oo
                haystay buntukh kow iyo tobnaale ah iyo rasaas baa loogu geli waayey,
                markii dambena rag Daraawiishtii ka haray ayaa la hadlay oo ku yiri,
                “Rasaasta jooji waa lagu bixinayaaye.” 7dii Febraayo 1920kii ayaa Taleex
                gacanta Ingriiska gashay.</p>
            <p>Sayidkii wuxuu habeenkii xaasaskii iyo dadkii qaxa ahaa dhex socdaba,
                subaxdii buu dhinaca galbeed uga bayray, isagoo koox Daraawiishi la
                socoto. Kooxdaa waxa laga tilmaamay Abshir Dhoorre, Cismaan Boos, iyo
                laba gabdhood oo walaalihiis ah.</p>
            <p>Waxa la weriyey dadkaa qaxa ahaa socodkoodii waa la kala duway oo
                waxa loo qaybshey dhawr waddo oo kala duwan, hase ahaatee isbarbar
                socota sidaana waxa loo yeelay in cadowgu garan waayo meeshuu Sayidkii
                maray oo ku wareero.</p>
            <p>Ciidankii Ingiriiska wuxuu raacdo ahaadaba markuu arkay raadka
                leexday ayaa koox sarkaal caddaan ahi wato raadkii leexday raaceen,
                ciidanka badnaana budulkii weynaa raacay. Qoladii yarayd markay Sayidkii
                iyo raggii la socdey kaabiga u jiraan ayay ka soo noqdeen. Daraawish
                haatan Ceerigaabo ku nool oo la yiraahdo Cabdi Warsame, laguna naanayso
                Cabdi Dheere wuxuu yiri, “15 sano ayaan qusuusidda Daraawiishta ka mid
                ahaa, 6 bilood markaa ka horna xaruntaan ka baxsaday, aniga iyo Cabdi
                Nuur Xiddig, xagga dalka iyo dadkaba aqoon baanu u lahayn. Sida
                Daraawiishi u dagaallanto iyo xirribahooda iyo xeeladaha Sayidka waa
                niqiin, maamulkii lagu dagaal galay annagaa soo samaynay, ciidanka
                Ingiriiskana annagaa garwade u ahayn, galabtaa in Sayidka la qabtana aad
                baannu u jeclayn, fardahay ku joogeen oo faanadoodii qiiqii ka baxaayo
                markaannu aragnay, qiyaastana aannu isleennahay dhir qaydar ah ayaa
                idinka qarinaysa ayaa gaalkii na watay wuxuu yiri, “Innaga celiya.”
                Markaa waxaan xusuustay galab galbaha ka mid ah annagoo Taleex joogna
                ayaa Sayidku wuxuu yiri, “Anigu gacanta Rabbi baan ku jiraaye wixii
                igala baxa ayaan eegayaa.”</p>
            <p>Col weyne wuxuu ka dhacay raadkii iyo budulkii, daba socdaba duhurkii
                buu ku gaaray dooxda Waw oo magaalada Garoowe ka xigta dhinaca waqooyi
                galeed. Dagaal xun baa meeshaa ka dhacay oo dadku ku hoobtay, dadka
                galabtaas la laayey waxa ka mid ahaa 40 carruur ah oo 7 wiil oo Sayid
                Maxamad dhalay ka mid yihiin, Xaaji Suudi Shabeelle, Ibraahim Buqul,
                Obsiye Seed, Fitawaraari oo Xabashi ah oo Dariiqada joogey iyo boqollaal
                qusuusidii Daraawiishta ka tirsanaa. Wixii dad ahaa ama duunya ahaana
                gacanta gaalka ayey galeen.</p>
            <p>Sayidkii iyo kooxdii la socotay waxay galeen buuraha Boocame iyo
                Biratable. Abshir Dhoorre oo maalintaa ku joogey faras la oran jirey
                Shaluumaray oo hadba gees u wiifinaaya, si uu dadka firdhadka ah ama
                habqanka baxsadka ah oo dayuuraddu waalisay isugu soo urursho dad iyo
                duunyo wixii maalintaa gaalku qabtay, wixii la diley maahee wixii kale
                waxa la geeyey Qawlo; hooggii maalintaa meeshaa ka dhacay wixii dad la
                laayey ama darxumo lagu falay wixii daar burbutay ama degel rogmaday,
                wixii duunyo la dhacay ama adduun la mooraduugay, afna lagama sheegi
                karo, qalinna laguma qori karo maahugii Daraawiish haystey galabtaasuu
                wareegey.</p>
            <h3 id="qaxii-daraawiishta">Qaxii Daraawiishta</h3>
            <p>Hilaadda rag kun lagu qiyaasay oo firxad iyo dhaawac u badan iyo
                xaasas raggoodii ku dagaallamay oo aan wax xoola ah lagu ogeyn ayaa
                isugu tegey Jeexa Buuxiso; Nugaal waa haawaneysaa; dagaal waa laga hawa
                dhigay, duunyana lama hayo, Daraawiishi waa dulugle, adduun ma saasuu ku
                dambeeyey? Sayidku muxuu ku talin doonaa? Arrini maxay ku dambeyn
                doontaa? Allow jid u bixi.</p>
            <p>12kii bisha Febraayo 1920kii Sayidku wuxuu diray laba nin, wuxuu
                yiri, “Bal daartii Laascaanood qooraansada, haddaad geli kartaan
                Daraawiish baa lagu ogaaye hubsada gaalo iyo xaalkeedna ka soo warrama.”
                Laba kalena wuxuu u diray daartii Docmo; wuxuu ku yiri, “Daraawiishta
                joogta waxaad ku tiraahdaan ceelka noo maaxiya.” Lixdan ninna waxa loo
                dhiibay 30 gudimo iyo 30 hangool oo waxa la yiri, “Dhulka inaka horreeya
                waa hawd oo dhirtii baa isqabsatay ee Sayidku waddada uu marayo
                laangooya.”</p>
            <p>Labadii nin ee Laascaanood loo diray waxay soo sheegeen in gaaladii
                meel walba qabsatay, Daraawiishna ninba meeshuu naf biday u kacay, sida
                la weriyey Sayidkii waraaq buu Ingiriiska u diray. Wuxuu ku qorayna lama
                yaqaan, hase ahaatee waxa loo malaynayaa inuu ku qoray, “Hadday kula
                tahay inaad guul gaarteen sidaad malaynaysaan ma ahaan doonto, dadka ha
                laynina, ee dhaqaaleeya, xoolahana ha ka dhicina.” Dabadeedna wuxuu ku
                guddoonshey, hadalna ku iba beelay ninba meelu maraba waa inoo Xaruntii
                Khaliif Shiikh Cabdille.</p>
            <p>Sayidkii awr la yiraahdo Gaagaab baa la saaray, fardihiina waa loo
                taxaabay. Waxay mareen waddada isu marta daarta Docmo, daarta Gallaaddi
                iyo daarta Wardheer. Heshiis Ingiriiska iyo Talyaaniga u dhexeeyey wuxuu
                dhigaayey in Talyaanigu dagaalka Daraawiishta qayb weyn ka qaato.
                Haddaba markii Ingiriisku duullaanka abaabulaayey waxa barnaamijkii u
                dhignaa ahaa haddii Daraawiishtu dhinaca koonfur u qaxdo; askarta Cali
                Yuusuf iyo Talyaanigu inay hor joogsadaan. Sidaa daraaddeed markii la
                ogaaday in Wadaadkii Hawd u tallaabay, xagga koonfurna u jeedo ayaa
                Mudug waxa laga diray ciidan uu madax ka yahay Xaaji Cismaan Sharmarke
                oo ka mid ahaa naa’ibbada Cali Yuusuf, talada uu ku socdaana waxay ahayd
                inay Sayidka Dhudub iyo Gallaaddii u joogsadaan, halkaasoo hadduu
                dhinaca Koonfur u soo kaco aanu huri doonin, maxaa yeelay daar baa
                Gallaaddii ka dhisnayd, Daraawiish baana joogtey, meel kale oo biyo loo
                raacaana ma jirin; xilliga markaa la joogayna wuxuu ahaa kaliil gu’.</p>
            <p>Sayidku maalin gelinkeedii hore ayuu Gallaaddii joogey galabtiina waa
                ka carraabay, laba iyo saddex maalmood midkood isagoo ka sii maqnaa ayaa
                askartii Cali Yuusuf Gaallaaddii tageen markay ogaadeen inuu gudbeyna
                dib bay u soo noqdeen.</p>
            <p>Sayidkii iyo raggii uu watay iyo dadkii daba socday oo qaxootiga
                ahaa, waxay hadba habeen meel ku sii dhaxaanba, waxay heedadaabaanba,
                waxay harraad iyo gaajo la tiicaanba, waxay tageen ceelka Wardheer,
                dabadeedna waxay u dhaafeen Afyaraaddo oo Wardheer ka shisheeya,
                hilaaddana 30 mayl u jira. Afar habeen bay halkaa joogeen, arladaasu
                waxay ahayd dhul aan col iyo abaar midna ka dhicin oo barwaaqa ah.
                Khaliif Sheekh Cabdille iyo Daraawiishtuu u talinaayey oo warkii gaaray
                ayaa geel hilib iyo irmaan u badan iyo xoola kale ka hor keenay, si
                Daraawiishta oo jabtay loogu gargaaro, ka dibna waxa loo guuray dhulka
                Dhooboweyn. Sayidka iyo Qusuusidii la socotey waxay degeen Shinniile;
                halkaasoo Daraawiishtii daaraha dibadda jirtay ugu yimaadeen.</p>
            <h3 id="warqad-ingiriiska-ka-timid">Warqad Ingiriiska ka Timid</h3>
            <p>Bishii Febraayo 1920kii waraaq baa Sayidku Ingiriiska ka helay uu ku
                leeyahay ama ujeeddadeedu tahay: “Dadkaagii waxna annagaa laynay, waxna
                waa kaa tageen, xoolahaagii waa dhacnay, Daraawiishi waa taag darraysay,
                dagaalkiina waa idinkaga adkaanay, hadda waxa kula gudboon inaad
                isdhiibtaa, dawladduna waa kuu dembi dhaafaysaa.”</p>
            <p>Waraaqdii oo Carabi laga soo tarjamey waa tan.</p>
            <p><em>This letter is sent from the hand of the British Wali at Taleh to
                    the Dervish Mohamad bin Abdulla Hassan. Three weeks ago I wrote a letter
                    to the Dervishes offering them aman if they surrendered, I do not desire
                    to see Somali killed; and our weapons and your weapons are not the same.
                    You are a Somali wadaad. I represent the British Government, who have
                    just beaten in war the German and the Turkish people. Your strength and
                    our strength thus is not the same. But until now you have regarded
                    yourself as strong and it was thus no use my writing to you. Today the
                    position is different. Every maids hand is against you for the wrong you
                    have done. On one side there is Osman Mohamoud and on another Ali
                    Kenedid. They are your enemies. You cannot go to them. In Abyassinia Lij
                    Yasu has gone and Ras Taffari, who is a friend of mine, rule in his
                    place. He and I make our arrangements in agreement. And you know you
                    cannot fight against us. In this war I have had one soldier killed at
                    Baran. That is all. Your losses you know; so do I. You wadaad, are now a
                    fugitive and your people are in my hand. You have lost your leaders and
                    your stock and your women and children, your forts, and every-thing you
                    possess. With me your people are safe. It is not for me to kill Somalis.
                    Therefore, now I say this to you. If you yourself will surrender to me,
                    as have your people, and within forty days from now, then I will give
                    you aman. I am the British Wali, and I do not break my word. I will give
                    you a place where you can live in your tarika and follow your din. I am
                    not concerned with religion, but only with the Government of the people.
                    If you ask Sheikh Ismail Isahaak and the other Somali Sheikhs with me
                    they will tell you I speak truly. For forty days therefore I make you
                    this offer of aman. I do not wish to carry the war further, for it is my
                    work to restore peace amongst Somalis. And if you come in, you will be
                    given safe conduct to me by my people. But a letter is no use. It is no
                    time for words. And if you do not come yourself within forty days then I
                    shall know you do not wish aman. Your wife carries this letter from me
                    to you.</em></p>
            <p><em>Gaolo, 17th February, 1920.</em><br />
                <em>Signed: G. F. Archer Governor</em>
            </p>
            <p>Waraaqdaa waxa af Soomaali loogu tarjami karaa sidatan:</p>
            <p>“Waraaqdan waxaa laga soo dhiibey gacantii Waaliga Ingiriiska oo
                Taleex jooga, waxayna ku socotaa Darwiishkii Maxamad Cabdulle Xasan:
                Saddex toddobaad ka hor baan waraaq u soo diray Daraawiishta aan ugu
                ballan qaadayo inay nabad heli doonaan hadday isdhiibaan. Ma doonayo in
                aan arko Soomaali la laynayo, hubkayaga iyo hubkaaguna isku mid ma aha.
                Waxaad tahay wadaad Soomaaliyeed. Anna waxaan wakiil ka ahay dowladda
                Ingiriis, taasoo dagaal ku jebisey Jarmalka iyo Turkiga. Xooggayga iyo
                xooggaaguna sidaa darteed isku mid ma aha. Ha yeeshee ilaa haddeer,
                waxaad ismoodaysay nin xoog leh, sidaa darteed baanay qiima u lahayn in
                aan waraaqo kuu soo qoro. Maanta arrintu waa si kale. Nin waliba dhan
                buu kaa yahay, waayo dembi baad gashay. Dhinac waxa kaa haysta Cismaan
                Maxamuud, dhinaca kalena Cali Keenadiid. Labaduba waa cadowgaaga, umana
                tegi kartid. Xabashidana Liij Yaasu waa ka dhacay, waxaana qabsaday Raas
                Tafaari oo ah saaxiibkay. Aniga iyo isaguna waxaannu ku tala jirraa
                heshiis cusub. Adiguna waad og tahay in aanad nala wada dagaallami
                karayn. Dagaalkii ina dhex maray askari qudha ayaa Baran lay gaga diley,
                iyo bes! Waad og tahay khasaaraha ku gaarey anna waa ogsoonahay.
                Wadaadow, imminka dalak baad tahay, dadkaagiina gacantayduu ku jiraa,
                way kaa lumeen taliyayaashii, xoolihii, haweenkii, carruurtii,
                qalcadihii iyo waxaad lahayd oo dhammi. Waan nabad geliyey dadkaaga ila
                jooga. Ma ahi anigu ninka Soomaalida laaya. Sidaa daraaddeed, waxaan ku
                leeyahay, haddaad isu kay dhiibto sida dadkaagu yeelay, marka laga
                bilaabo imminka afartan maalmood ka dib, waad nabad geleysaa. Waxaan
                ahay waaligii Ingiriiska, ballantayduna ma jebiyo. Waxaan ku siinayaa
                meel aad ku noolaato, Dariiqadaada iyo diintaadanu ku haysato. Dantayada
                diinta ma aha, ee waa dawladda dadka waxaan u dan leenahay. Haddaad
                weydiiso Shiikh Ismaaciil Isaaq iyo mashaa’iikhda kale ee Soomaaliyeed
                waxay kuu sheegi doonaan in aan run ku hadlayo. Sidaa daraaddeed afartan
                maalmood oo keliya baan nabad kuu oggolahay, maxaa yeelay, shaqadaydu
                wexey tahay inaan Soomaalida nabad ka dhex rido. Haddaad soo gasho,
                dadkaygu waa ku nabad gclinayaan, warqadi haatan waxba tarimeyso;
                hadalna waa dhammaaday. Haddii aanad afartan casho dhexdood ku iman,
                waxaa ii caddaaneyso in aanad nabad rabin. Waxaan waraaqdaa kuugu soo
                dhiibay haweenaydaadii.</p>
            <p>Qawloh, 17kii Febraayo 1920.<br />
                Saxiix: C. F. Aajar – Waaliga</p>
            <p>In kastoo aaney Sayid Maxamed ka suuroobi karin, hadduu maalintaa
                taladaa Ingiriiska yeelo oo isdhiibo, sidee buu u geli lahaa? Waxay nala
                tahay inuu gasiirad badda dhexdeeda ah ku xiri lahaa tan iyo geeri ka
                horow!</p>
            <h3 id="jawaabtii-sayidka">Jawaabtii Sayidka</h3>
            <p>Sayidku jawaabtii uu ka bixiyey waraaqdaas wuxuu u sii dhiibay Sheekh
                Cali Xaaji Axmed Guuxaa oo Daraawiishtii Taleex ka timid ka mid ahaa iyo
                adeerkiis Xaaji Cismaan Shiikh Xasan Nuur, Sayidku waraaqdaa ma
                saxiixin, siduu Ingiriisku sheegay saxiix la’aantaa wuxuu u qaatay inuu
                haatan doonaayo inuu dagaal dambe waqti u helo. Waraaqdii Sayidku
                qorayna oo af Carabi laga soo tarjumay waa tan:</p>
            <p><em>[The Mad Mullah of Somaliland, by Douglas Jardine, O.B.E.
                    Secretary to the Administration, Somaliland, 1916-21) First Edition;
                    London 1925; p. 188.]</em></p>
            <p><em>Thanks be to God: that is all.</em></p>
            <p><em>These few words are from the man who is oppressed, bin Abdulla
                    Hasan, to the opressor without cause. I am a Hashimi by descent, Shaffei
                    by doctrine, a Sunni and belonging to the Ahmedieh tarika. This is for
                    my part.</em></p>
            <p><em>After that, I state I received your letter on the 22nd Jumaad el
                    Akhir, and on the same night l replied without delay to what it
                    contained. You say that the Dervishes have become weak and l am alone
                    without following, all my people having run away, that on your side you
                    have lost but one man, while many of mine have been killed, and that you
                    have caught all my intimates, relatives and family; and that you have
                    beaten the Turks and the Germans. And then you tell me to rejoin my
                    people, otherwise you will not let me be. That is the meaning of what
                    you have written.</em></p>
            <p><em>And to this I reply. To what you have said about the Dervishes
                    growing weak I can say nothing, neither yes nor no. God is Almighty, and
                    if He desires to confer power or to weaken, it is for Him to do so. You
                    say my people have run away. My answer is yes. Some of my people have
                    run away and some will never leave me until I die. But those who have
                    left me will be of no use to you. You say you had only one man killed, I
                    cannot question that. You say you have killed many people, that
                    statement also I cannot contest or deny. You say you have beaten the
                    Turks and the Germans. It is not for me to enter into that. You say you
                    have caught all my closest relatives; that is perfectly clear. You then
                    tell me to return to my family; there is something in this as even a
                    fool would appreciate. But if there were sincerity in your words, then
                    you would not have declared that you were going to send my family away
                    on ships. For if you wanted to make peace between us, you would have
                    done better by me than this. In the first place and in the middle you
                    have never done me any good, you should now have offered me some
                    consolation.</em></p>
            <p><em>And now, if what you say is true and you want to offer me terms,
                    then let me be myself among the people. But if you are not agreeable to
                    this, that is to say, that we arrange amongst ourselves, then I want the
                    right to place my case before you and 1 want justice from the people.
                    And if there is anything proved against me, then I have no complaint to
                    make. And by this means, if I have my rights I shall be satisfied, and I
                    shall never get up again, I shall never trouble the Habar Yunis nor the
                    Habar Awal nor the Habar Toljaala.</em><br />
                <em>As to Abdi Dcrreh, he says he killed Sheikh Yusuf because he alleges
                    he killed 60 of his people. But, in the name of God, I ask you to
                    inquire whether this wadad ever killed as much as a goat in the whole of
                    his life. I, too, have killed nothing. And if I killed anything from you
                    in the world, or it has been done under my orders or with my consent or
                    with my knowledge, then show.</em>
            </p>
            <p><em>This and Salaams</em></p>
            <p><em>(Unsigned)</em></p>
            <p>Waraaqdaas waxa loo tarjami karaa sida tan:</p>
            <p>Mahad Ilaah baa leh, bes!</p>
            <p>Hadalladaan yari waxay ka yimaadeen nin la dulmay – Ina Cabdulle
                Xasan – waxay ku socdaan hororka sabab-ma-haysta ah. Anigu waxaan ahay
                Haashimi, mad-habtaydu waa Shaafici iyo Sunne, waxaana taabacsanahay
                dariiqada Axmadiya. Intaasi waa xaggayga.</p>
            <p>Dabadeedna waxaan ku leeyahay waan helay waraaqdaadii 22kii Jumaad al
                Aakhir, isla habeenkaasna waa ka soo jawaabay wixii ku yiilna lama
                daahin. Waxaad tiri, “Daraawiishi waa taag darraysay adiguna cidlaad
                keligaa taagan tahay, dadkii oo dhammina waa kaa yaacay, anigana nin
                qura ayaa iga dhigtay markii adiga wax badan lagaa diley.</p>
            <p>Saaxiibbadaa, xigaalkaa iyo xaaskaagii oo dhan waan qabqabtay; Turki
                iyo Jarmalna waan jebiyey.” Waxaadna ii sheegtay in aan dadkayga soo
                raaco haddii kale aad i baabi’inayso. Waa kaa waxaad soo qortay
                macnihiisu. Waan kaaga jawaabayaa:</p>
            <p>Haddaad tiri Daraawiishtu way taag yaraysay, waxba kaa oran maayo,
                haa iyo maya, midnaba. Ilaahay baa xoog leh, haddii uu doonayo inuu cid
                xoogeeyo ama liciifiyo isagey jirtaa siduu yeelaayo.</p>
            <p>Waxaad tiri dadkaagii way kaa yaaceen. Jawaabtayda waa haa. Dadkaygii
                qaar ka mid ah ayaa iga yaacay, qaar kalena weligood iga tegi maayaan
                ilaa iilka la i geliyo. Ha yeeshee kuwa iga tegey, anna iga tage,
                adigana wax kuu tari maayaan.</p>
            <p>Waxaad tiri, nin keliyaa dagaalkii igaga dhintay, taas waxba kama
                lihi.</p>
            <p>Waxaad tiri, dad badan baan kaa diley, dooddaas kugu raaci maayo,
                dafirina maayo.</p>
            <p>Waxaad tiri, Turki iyo Jarmal baan jebiyey. Maaha anigu in aan galo
                arrintaas waxna igagama jiraan.</p>
            <p>Waxaad tiri waan qabqabtay eheladaadii oo dhan. Taasi run weeye.</p>
            <p>Waxaad igula talisay in aan u soo noqdo xaaskaygii, hadalkaas waxa ku
                jira xataa nacasku waa u bogi karaa.</p>
            <p>Haddii hadalkaaga daacadnimo ku jirto kuma aad dhawaaqdeen in aad
                xaaskayga maraakiib dibadda ugu dhoofin doonto. Haddad nabad dhexdeenna
                ka doonayso sidaa si dhaanta baad iila dhaqmi lahayd. Mar hore iyo mar
                dhexeba iima aad falin wax wanaag ah, waxaana kugu habboon in aad
                haddeer iiga tacsiyayso waxaad igu markatay.<br />
                Imminka haddii waxaad sheegeysaa run tahay oo aad doonayso in aad ballan
                i siiso, iddaa dadka aan ka mid ahaadee. Haddiise aanad sidaa aqbalayn,
                waxay tegeysaa in aynu isu tabaabulshaysano, aniguna awood u helo in aan
                gartayda ku hor keeno, dadkana garsoor ka helo.</p>
            <p>Haddii wax yar gar la iigu helo, anigu dacwo kama qabo. Sidaa
                daraaddeed, haddii xaqa lay mariyo raalli baan noqonayaa, far dambena
                fiiqi maayo, dhibi maayo Habar Yoonis, Habar Awal iyo Habar Jecloba.
                Waxaana ka leeyahay Cabdi Dheeere, markuu yiri, “Anaa diley Shiikh
                Yuusuf, waayo Shiikh Yuusuf wuxuu diley 60 qof oo dadkayaga ka mid ah.”
                War magaca Ilaahay baan kugu weydiinayaa in aad baarto in wadaadkaasi
                weligii wax diley, ina allaha ka dhigee, aniguna wax ma dilin. Haddaan
                weligay adduunkana wax ku diley ama amarkayga wax lagu diley ama
                raallinimadayda iyo ogaanshahayga soo cadday.</p>
            <p>Saxiix ma lahayn</p>
            <p>Isla markaa Sayidku waraaq buu Talyaaniga u diray, wuxuuna u sii
                dhiibay Xaaji Firxad oo ahaa Darwiish la hubo inuu isaga iyo Ingiriiska
                dhex galo, isla markaa waa ogaa inay yihiin laba cadow oo u heshiiyey,
                Waxaad mooddaa in Sayidku ka cabsi qabey in Talyaanigu ku soo duulo, oo
                uu waraaqda uga dan lahaa siyaasad. Siduu ku qoray waraaqdaasi Waaligii
                Talyaaniga Banaadir u fadhiyey waxay soo gaartey bishii Abriil
                horaanteedii 1920kii, warqaddii waa tan:</p>
            <p><em>[Ferro e Fuoco in Somalia, da Francesco Saverio Caroselli, Rome,
                    1931; p. 272.]</em></p>
            <p><em>Ai primi di aprile giungeva, a mezzo di corrieri dervisc di Belet
                    Uen, una lettera diretta dal Mulla “Agli Italiani” con la quale, in
                    sostanza, giustificando la sua rapida sconfitta coll’attriburla a
                    defezione dei suoi seguaci Dulbohanta, chiedeva la nostra mediazione
                    presso gli Inglesi.</em></p>
            <p><em>Sappi: quando hai consegnate le armi ai Migiurtini per
                    distruggerci noi ci siamo a te rivolti per avere armi. A mezzo di
                    Taminlaie ti abbiamo mandato una lettera che pero non ha servito a nulla
                    poiche la nostra parola non e’ state ascoltata. Allora ci siamo rivolti
                    agli.</em></p>
            <p><em>Inglesi in vece tua sperando net loro aiuto o che, per lo meno,
                    ci avessero lasciati indisturbati. E dopo aver scritto la lettera,
                    mentre ci preparavano a partire, l’inganno e’ caduto sopra di noi che
                    eravamo sparsi per i diversi paesi: alcuni in guerra contro i
                    Migiurtini, alcuni intenti a fabbricare le case, alcuni a coltivare i
                    campi, alcuni a costruire strade per la montagna e altri infine nella
                    regione del Nogal.</em></p>
            <p><em>Gl’Inglesi che sapevano questo ci son piombati addosso con tutta
                    la gente e con sei volatili (aeroplani). Per tal fatto ci siamo
                    sabandati e non c’e’ stato piu’ accordo fra di noi: i Dulbohanta nella
                    maggior parte si sono arresi agli inglesi c han loro consegnato
                    ventisette garese case) ricolme di fucili, munizioni e danaro. Senza
                    tema di errare, quelli che hanno defezionato, passando agli inglesi,
                    ammontano a dodicimila persone, la maggior parte armti. I pastori si
                    sono impossessati dei nostri beni, il personale di fiducia ha trattenuto
                    le nostre famiglie, i nostri figli, e ogni cosa essi hanno consegnato
                    agli inglesi.</em></p>
            <p><em>Circa la notizia dei sei volatil (aeroplani) sappi che li abbamo
                    abbattuti. Per quel che riguarda i morti sappi che non c’e’ stato
                    contatto fra noi e gl’inglesi per la guerra, pero’ vi sono stati circa
                    dieci uomini dei nostri uccisi e mille fra bambini e donne vecchie:
                    questa notizia e certa.</em></p>
            <p><em>E ora diciamo: siamo arrivati a questo confine e desideriamo tu
                    faccia qualcosa per noi nel senso di intervenire fra noi e gli inglesi
                    per restituirci le nostre famiglie, figili, beni, terrtori. E cosi
                    c’impegnamo sopra la nostra anima di stare in pace, tranquilli e di non
                    disturbare mai piu’ le altre genti ee prenderemo la te la bandiera.
                    Questo abbiamo scritto. Saluti.</em></p>
            <p>Warqaddaas af Soomaali waxa loogu tarjami karaa sidatan:</p>
            <p>Bisha Abriil, horraanteedii, waxaa ka yimid Daraawiishta Beled Weyne,
                warqad dhambaal Wadaadku ku soo toosiyey Talyaaniga, oo uu kaga cudur
                daaranaayo jabkiisa soo degdegey, una nisbeynaayo kala tagga dadkiisa
                raacsanaa ee Dhulbahante ahaa, codsanayana inaan u dhex galno isaga iyo
                Ingiriiska.</p>
            <p>Ku Socota: Talyaaniga,</p>
            <p>Ogow, markaad Majeerteen hubka gacanta ka saarteen. si ay noo
                baabi’iyaan, waxaannu kaa barinnay inaad hub na siiso. Tani waxaannu
                kuugu dhiibney waraaq, waxbase ma tarin, hadalkayagiina dhegba looma
                jalaqsiin. Markaasaanu ka codsannay Ingiriiska, waxaan ku weydiisannay,
                annagoo rajaynayna gargaarkiisa, ama nagala daayo qulquladaha. Markii
                warqadda la qoray ka dib, annagoo u diyaarsanayna inaan soo noqono, baa
                nala dhagray, annagoo kala maqan nagu dhacday oo dhawr meelood kala
                jira, qaarkayo la dagaallamaayo Majeerteen qaarkayona guryo dhisayo,
                qaarkayona beero falaayaan, qaarna jidad buuraha ka qoraayaan, qaarna
                Gobolka Nugaaleed jiraan ayaa dhagartii na qabsatay.</p>
            <p>Ingiriiska oo saas ogaa, ayaa dagaal nagu qaaday, isagaoo dhammaan
                wata col iyo 6 dayuuradood, sidaas awgeed baa naloo furtay, muwaafaqona
                dhexdayadii waa ka dhalan weydey. Dhulbahantaha intii badnayd waxay isu
                dhiibtay Ingiriiska, gacantana ka saareen 21 qalcadood oo banaadiikh,
                rasaas iyo lacagi ka buuxdo, iyagoo aan ka baqayn gefka ku saabsan kala
                kacaas, ay ku wareegeen, iyagoo tiradoodu tahay 12000 oo qof, oo inta
                badani hub wadato. Xoola raacdiina waxay gacanta ku dhigeen maalkayagii,
                shaqaalihii aamminka ahaa waxay ceshadeen xaasaskayagii, iyo
                carruurtayadii, wax walbana Ingiriiskay u gudbiyeen.</p>
            <p>Lixdii dayuuradood khabaarkooda, ogow, inaanu soo ridney. Tan ku
                saabsan dhimasha, ogow, annaga iyo Ingiriisku dagaal kuma kulmin, waxase
                jira 10 nin oo annaga naga mid ah ayaa la diley, iyo kun carruur ah,
                naago gaboobey. Warkaasi waa hubaal.</p>
            <p>Hadda, waxaan leennahay, waxaanu nimid xuduudkan, waxaannu rabnaa,
                inaad wax noo qabatid, oo aad na dhex gashid annaga iyo Ingiriiska, si
                uu noogu soo celiyo xaasaskayagii, carruurtayadii, xoolahayagii iyo
                dalkayagii, sidaas baannu ku ballan qaadaynaa nabadgelyo iyo
                degganaansho (xasillooni) oo aanaan carqaladeynayn weligayo dad kale,
                waxaannuna kaa qaadaan doonnaa calan. Intaasaan soo qorey.</p>
            <p>Salaamaad.</p>
            <p>Maxamad Bin Cabdulle Bin Xasan Nuur</p>
            <h3 id="ergadii-ingiriiska">Ergadii Ingiriiska</h3>
            <p>Intii labadaas waraaqood iyo raggii qaaday laga war dhawraayey waxa
                Daraawiishtu isku deydey in ciidan la dumo oo col la qalqaalo, wareegana
                loo meeleeyo, maxaa yeelay waxa lagu tala jirey in Ingiriis lagu rogaal
                celiyo. Iyadoo weli ururintii iyo tabaabulshihii lagu jiro ayaa waxa
                yimid dariiqadii ergo Ingiriiska ka socota oo ka kooban 10 nin oo
                maqaawiirta Soomaalida Ingiriisku u taliyo ah danta loo soo dirayna ay
                ahayd inay Sayid Maxamed la hadlaan ama dhexdhexaadiyaan Daraawiish iyo
                Ingiriiska, magacyadoodiina wexey ku yaalliin waraaqda inoo iman
                doonta.</p>
            <p>Nimankaasi waxay ahaayeen xagga diinta, xagga doodda, xagga
                dariiqooyinka iyo xagga dadnimadaba rag la soo xulay oo loo gartay inay
                Sayidka iyo raggiisa u dhigmi karaan, hase ahaatee, waxa la weriyey
                markii waaligii ku yiri Daraawiish iyo Sayid Maxamad baad u kacaysaan in
                qaarkood ay hugii tuureen habeenkiina dardaarmeen, maxaa yeelay waxay la
                ahayd ama ay rumaysnaayeen hadday Ina Cabdille Xasan hortiisa tagaan
                inuu qoorta ka guri doono, waayo agtiisa gaalay ka ahaayeen in qoorta
                laga guraana waajib bay ahayd. Hase ahaatee Ingiriiskaa wuxuu ku yiri
                isagoo dhiirrinaya, “Waxba idin yeeli maayaan, maxaa wacay diinta
                Islaanku waxay qabtaa inaan ergada la layn, waxna la yeelin. Sidaas
                daraaddeed anaa idiin ballan qaaday inuusan waxba idiin geysan oo aad
                nabad ku soo noqotaan.”</p>
            <p>Ergadaas waxa la socdey Sheekh Cali Guuxa oo ahaa ninkii Sayidku
                waraaqda u sii dhiibay; markay yimaadeen daartii Qorraxey oo weli
                Daraawiishi fadhido ayaa Sayidkii laba nin oo faras ah horay loogu diray
                si loo war geliyo. Ka dib markii nimankaasu xaruntii tageen degdeg bay
                Sayidkii ula kulmeen warqaddii Ingiriisku sii diray oo afar shardi ku
                qoran tahayna waa u dhiibeen. Hase ahaatee Sayidku waraaqdaa qiime uma
                yeelin maxaa yeelay wax faa’iida ah ama waxtar ah kama garan. Waraaqdii
                waa tan:</p>
            <p><em>[The Mad Mullah of Somaliland, by Douglas Jardine, O.B.E.
                    (Secretary to the Administration, Somaliland, 1916-21) First Edition:
                    London 1928; p. 191.]</em></p>
            <p><em>The following is a translation of the letter continuing the peace
                    terms which the ergo took with them:</em></p>
            <p><em>“To Sayyid Mohamed bin Abdulla. May God preserve him in good
                    health. After compliments, l inform you this letter is sent with
                    importan people, recognised leaders of the din (religion), the
                    Government, and the tribes. Their names are:</em></p>
            <p><em>1. Sheikh Ismail bin Sheikh Is-haak, head of the Salihieh
                    tarika</em><br />
                <em>2. Sheikh Abdillah bin Sheikh Madder, head of the Kadarieh
                    tarika</em><br />
                <em>3. Sheikh Mohamed Hussein, head of the Andarawieh tarika</em><br />
                <em>4. Akil Ali Adan, Habar Yunis, reer Sugulleh, baha Deria</em><br />
                <em>5. Akil Jama Madder, Habar Yunis, rer Sugulleh, rer Robleh
                    Sugulleh</em><br />
                <em>6. Akil Haji Ibrahim Warsama, Habar Yunis, rer Sugulleh, baha
                    Sugulleh</em><br />
                <em>7. Akil Hirsi Hussein, Habar Yunis, rer Hussein</em><br />
                <em>8. Akil Haji Abdillahi Jama, Habar Tojala, rer Dahir</em><br />
                <em>9. Akil Axmed Yasin, Habar Tojala, Sulamadoo</em><br />
                <em>10. Akil Ali Guleid, Habar Awal, rer Ahmed.</em>
            </p>
            <p><em>These men are being sent to you as an ergo to discuss aman and to
                    offer terms. And you are aware that under Somali custom the Mohamadan
                    sharieh as well as under Government practice, an ergo has safe conduct
                    from all, and is entitled to the hospitality extended to strangers, so
                    do not abuse this rule. They are my delegates and the words they bring
                    are sincere and true. If you do not accept the terms I offer, then
                    return the ergo in the way in which they have come, i.e. in safety. God
                    is the judge of what is right. But if you accept my terms, then come
                    with my delegates in aman so that all men may know you come in this
                    manner. I have treated your ergo with kindness, and I now send them back
                    to you. That is one thing.</em></p>
            <p><em>Now, with regard to your letter I need say nothing, for it does
                    not make your intentions clear; and in sending a reply many people
                    advise me I am wasting time. This may be true. But your ergo swear on
                    the Qoran that you desire aman: and I feel it is better to effect peace
                    by settlement than war, if it is possible. So I have sent you this
                    letter under my signature, offering you terms of peace in case you wish
                    to end a quarrel of 21 years and live in immunity for the rest of your
                    days. You have tasted the bitterness of war. You will do well to try the
                    consolations of comfort.</em></p>
            <p><em>The conditions I offer are:</em></p>
            <p><em>First, I will assign to you a locality on the Galbeid (western)
                    side, suitable for grazing stock and making gardens where, with your
                    people, you can establish a Dervish tarika. And I will restore to you
                    your children and your relatives now in my hand. Their names are
                    recorded by your envoys Sheikh Ali Guhar and Osman bin Sheikh
                    Hassan.</em></p>
            <p><em>Secondly, the stock you bring with you will be yours, and if it
                    is not enough then I will restore to you sufficient to meet the
                    requiremens of your people, stock, pay, and so forth, so that your
                    tarika will be on the same footing as other tarika under the protection
                    of the Government. I will not interfere with your religion: and if you
                    desire to go to Mecca you will be able to go as others, in raha,
                    Government affording facilities.</em></p>
            <p><em>Thirdly, you on your part will have nothing to do with the
                    ordering of the tribes by government; for this is a matter dealt with
                    through Akils, not Sheikhs, who are concerned only with the
                    administration of the Sharieh Mohammedieh.</em></p>
            <p><em>Forthly, if any disputes arise between you and the tribes-people
                    the matter will be referred for the orders of Government. And the Court
                    will be open to you as to others for the hearing of cases and for the
                    giving of fair and impartial judgements. It is now for you to accept
                    these terms or to reject them. There is nothing between yes or no. And
                    if you accept, come with my ergo within a space of forty days.</em></p>
            <p><em>(Signed) G. F. ARCHER,</em><br />
                <em>Governor, British Somaliland.</em>
            </p>
            <p>Warqadaas waxa af Soomaali loogu tarjami karaa sida tan:</p>
            <p>Ku: Sayid Maxamed Bin Cabdalla. Ilaahay caafimaad wanaagsan ha ku
                siiyo. Salaan ka dib, waxaan ku ogeysiinayaa in warqadda laguugu soo
                dhiibay rag ikhyaar ah oo loo aqoonsan yahay inay yihiin culimo, kuwo
                dawladda ka socda iyo tolalkaba. Magacyadooduna waa:</p>
            <ol type="1">
                <li>Shiikh Ismaaciil Bin Shiikh Isaaq oo madax u ah dariiqada
                    Saalixiya.</li>
                <li>Shiikh Cabdullaahi Bin Shiikh Madar oo madax u ah dariiqada
                    Qaadiriye.</li>
                <li>Shiikh Maxamad Xuseen, oo madax u ah dariiqada Aldaraawiya.</li>
                <li>Caaqil Cali Aadan, Habar Yoonis, reer Sugulle baha Diiriye.</li>
                <li>Caaqil Jaamac Madar, Habar Yoonis, reer Sugulle reer Rooble.</li>
                <li>Caaqil Xaaji Ibraahim Warsame, Habar Yoonis, reer Sugulle – baha
                    Sugulle.</li>
                <li>Caaqil Xirsi Xuseen, Habar Yoonis, reer Xuseen.</li>
                <li>Caaqil Xaaji Cabdullaahi Jaamac, Habar Tol-jecle reer Daahir.</li>
                <li>Caaqil Axmed Yaasiin, Habar Tol-jecle, Sulamaadow.</li>
                <li>Caaqil Cali Guuleed, Habar Awal reer Axmed.</li>
            </ol>
            <p>Raggaas ergo ahaan baa laguugu soo diray si ay kaagala xaajoodaan
                arrima ku saabsan heshiis nabadeed. Waad ogsoon tahay in ay qasab tahay
                xeerka Soomaalida iyo sharciga Muxamadiya iyo weliba xeerka dhaqanka
                dawladda, in ergada la nabad geliyo, iyo in la sooryeeyo sida martida;
                waana in aadan jebin xeerkaas. Raggaasi waa wafdi iga wakiil ah
                farriinta ay kuu sidaanna waa daacad iyo run, haddii aadan aqbalin
                shuruudaha aan kuu soo jeediyey waa inaad ii soo celisaa ergada sidii ay
                kuugu yimaadeen oo kale taas oo ah nabadgelyo. Allaa og wixii xaq ah.
                Haddiise aad oggolaatid shuruudahayga ama soo raaca ergadeyda si dadkoo
                dhammi u ogaado in sidaasi dhab kaa tahay. Ergadaadii si habsami ah
                ayaan u qaabbilay, haddana waa kuu soo dirayaa. Taasi waa arrinta
                kowaad. Haddaba wixii ku saabsanaa waraaqdaadii waxba ka oran maayo,
                maxaa yeelay caddeynmayso waxa aad damacsan tahay, dad badanina waxay
                igula taliyeen in aanan kaaga soo jawaabin oo wakhtigeyga ku lumin,
                sidaasi inay run tahay baa suurtawda, laakiin ergadaadii Quraankay ku
                dhaarteen inaad nabad dooneyso, anigana waxay ila tahay in nabad la
                gaaro hadday suurtowdo intii la dagaallami lahaa. Haddaba waxaan kuu soo
                dirayaa warqaddan oo saxiixeygu ku yaal oo aan ku muujinayo shuruudo aan
                nabad ku doonayo haddii aad dooneysid in aad dhammaysid colaaddii 21ka
                sano jirtey iyo in aad rabtid oo lagu siiyo magangelyo inta cimrigaaga
                ka hartay. Waad dhadhamisay kharaarka dagaalka. Haddaba way habboon
                tahay in aad isku daydo nolol deggan oo raaxo leh.<br />
                Shuruudaha aan kuu soo jeedinayaa waxay yihiin: Waa marka hore e, waxaan
                adiga iyo dadkaaga u goynayaa dhul dhinaca galbeed ku yaal oo daaqsin
                leh dad ilaalinayana aan u yeelno halkaas oo aad ka abuurato dariiqo
                Daraawiish ah. Waxaan kuu soo celinayaa carruurtaadii iyo qaraabadaadii
                oo haatan gacantayda ku jirta. Magacyadoodii waxay u qoran yihiin
                ergadaadii oo ahaa Shiikh Cali Guuxaa iyo Cismaan bin Shiikh Xasan.</p>
            <p>Tan labaad xoolaha aad wadato adaa yeelan doona. Haddeeyan kugu
                fillayn waxaan kuu soo celinayaa xoolo dadkaaga baahida ka haqab tira,
                ha ahaadeen xoolo nool, mushaar iyo wixi la mida, si dariiqadaadu ugu
                noolaato heerka ay ku nool yihiin diriiqooyinka kale ee dawladda maganta
                u ah. Diintiinna faragelin maayo, haddii aad dooneysid inaad Maka
                aaddana waa kuu suuroobi doontaa, sida dadka kale si raaxa leh,
                dawladdaana ku siineysa awooddaas.</p>
            <p>Tan saddexaad adiga nafsaddaadu waxba kuma darsan doontid taliska
                tolalka ee dawladdu mas’uulka ka tahay. Maxaa wacay taasi waa arrin ay
                mas’uul ka yihiin caaqilladu ee ma aha arrin ay fara gelin karaan
                shiikhyadu oo hawshoodu tahay maamulka arrimaha shareecada
                Maxamadiyada.</p>
            <p>Midda afraad haddii doodi ka dhex dhalato adiga iyo tolalka,
                arrintaas waxa mas’uul ka ah dawladda. Maxkamadahu way kuu furan yihiin
                sida dadka kale si dacwooyinka kiisaska loo dhegeysto, xukun caddaalad
                lehna loo rido. Haddaba adigey kula gudboon tahay in aad oggolaato ama
                diiddid shuruudahaa. Haa iyo maya waxba uma dhexeeyaan. Haddii aad
                oggolaatid soo raac ergadayda, afartan maalmood gudahoodna ku imow.</p>
            <p>(Waxaa saxiixay)<br />
                G. F. AAJAR<br />
                Gubarnatoore, Soomaalilaanta Ingiriiska</p>
            <p>Aad baa nimankaa ergada ahaa xaruntii Daraawiishta loogu xurmeeyey,
                weji wanaagsan iyo qalbi furan baa lagala hor yimid, aqal loo dhisayna
                waa la geeyey, sooryo haqabla’, hadal macaan, haasaawe gobeed, hawraar
                wacan iyo hagar la’aan baa wax loogu qabtay. In kastoo mar iyo labo
                Sayidku ku tashaday in uu laayo haddana waa la ahaan weydey. Hadduu
                maalintaa nimanka ergada ah laayo maxaa dhici lahaa? Waxay nala tahay
                waxba, maxaa yeelay waxay ahayd wax Sayid Maxamad laga filaayey horuuna
                hadalkiisa u caddeeyey oo wuxuu yiri:</p>
            <p>Dembi ma leh cadaawaha ninkii, deli ka xooraaye<br />
                Derejuu Ilaahiis ka heli, labada daaroode<br />
                Dubku iima naxo nimay kufriga, deris wadaagaane.</p>
            <p>Hase ahaatee, in toddobaad ka yar markay xarunta joogeen ayaa inta
                jiscinkii loo adkeeyey la ambabixiyey. Rag Daraawiishta taariikhdeeda
                wax ka sheegay wexey yiraahdeen gabaygan ergadaasaa loo mariyey, hase
                yeeshee, raad malaha:</p>
            <p>Sagaal nin oo walaala ah sideennaas<br />
                Siddeed isku bah tahay sidiinnaas<br />
                Ninkuna bah gaar yahay sidaydaas<br />
                Siddeeduna ninkii siri sidiinnaas<br />
                Ninkuna sirtii garan sidaydaas<br />
                Haddaynu isa siri sideennaba<br />
                Mayska kala tagnaa sideedaba!</p>
            <p>Ka dibna waraaq aan qiima weyn lahayn ayaa Ingiriiska loogu dhiibey
                iyadoo aannu ka soo guurinnay buugga la yiraahdo <em>The Mad Mullah of
                    Somaliland</em>, waa tan:</p>
            <p><em>[The Mad Mullah of Somaliland, by Douglas Jardine, O.B.E.
                    (Secretary to the Administration, Somaliland, 1916-21) First Edition;
                    London 1923; p. 301.]</em></p>
            <p><em>He clearly desired that the assembled Ogaden might know the reply
                    and see that he was making a peace under which he would be given back
                    the great wealth he had lost. The reply ran as follows: “This letter is
                    sent by me to His Excellency the Governor Archer. I inform you that your
                    messengers reached me safely in good health, and all here were pleased
                    with them. I have accepted the peace terms they borught me willingly,
                    but not compulsion, namely:</em></p>
            <p><em>1. You are to return to me my stock, consisting of camels,
                    cattle, sheep and goats, ponies, mules, and donkeys, my slaves,
                    firearms, coins, anbar scent, diamonds, pearls, feathers, and reading
                    books.</em><br />
                <em>The golden coins amount to £100000</em><br />
                <em>The feathers are feathers of 900 ostriches</em><br />
                <em>Piastres, 30000</em><br />
                <em>Dollars, 20000</em><br />
                <em>Other small coins not counted</em><br />
                <em>20 boxes of anbar (scent)</em><br />
                <em>Five boxes of diamonds</em><br />
                <em>1000 pearls</em><br />
                <em>Two pieces of ivory.</em><br />
                <em>Very many firearms, among which there were four machine guns (two
                    large and two small), four other guns (one of four shells, one of two,
                    one of one, and the other small), thirty maxim guns, many revolvers, and
                    all kinds of rifles.</em><br />
                <em>This is one condition.</em>
            </p>
            <p><em>2. The other is that you return to me all those of my men who may
                    have fallen into your hands either on desertion from me or captured by
                    you in war.</em></p>
            <p><em>3. The third condition is that you give me back all my land as
                    well as the buildings demolished by you, and that you also afford me
                    aman with no enmity on the part of the Warsangeli, Mijertein, or
                    others.</em></p>
            <p><em>Further, there should be no trickery or ill-conduct, and no one
                    is to interfere with our religion or business, there should be no
                    interference with this.</em></p>
            <p><em>Oh, Governor Archer! I am Sayid Mohammed! I know you! When lately
                    I was ill-treated by the Italian Government, who caused trouble between
                    myself, the Mijertein, the Hawiye, and the Ogaden by giving firearms to
                    my enemies, I warned the Italian Government that I was offended with
                    them on account of their ill-treatment, and that I had moved to the
                    British side of the border to avoid all fitna quarrels. My intention
                    then was to send you a letter with some of my elders and a caravan, but,
                    before this could be done, you attacked me without any cause or fault of
                    mine, and I am oppressed. Further, the aeroplanes have oppressively
                    attacked me, and this is a great abuse to a man in my position. You have
                    also killed forty of my children who were infants and innocents. You
                    are, therefore, liable for their blood-money.</em></p>
            <p><em>I have heard that you are a good man and there are others who are
                    my enemies. I am, therefore, quite willing to undertake your
                    settlement.</em></p>
            <p>Warqaddaas waxa af Soomaali loogu tarjami karaa sidatan:</p>
            <p>Wuxuu rabey in dadka Ogaadeen oo meesha ku soo ururay inay ogaadaan
                jawaabtiisa oo arkaan in uu nabad doonayo loona soo celiyo xoolihii
                badnaa ee ka lumay.</p>
            <p>Jawaabtaasi waxay ahayd sida hoos ku qoran:</p>
            <p>Warqadatan waxaan u diray Mudane Taliye Aajar, waxaan ku soo
                ogeysiinayaa in ay ergadaadii nabad iyo caafimaad noogu yimaadeen,
                annana waanu ku faraxnay imaatinkooda. Anigu waan oggolaaday qodobbadii
                heshiiska oo ay ergadaadu ii keeneen, laakiin khasab ku oggolaan meyno
                gaar ahaan:</p>
            <ol type="1">
                <li>
                    <p>Waa inaad ii soo celiso xoolahaygii oo ka koobnaa: geel, lo’,
                        ido, riyo, fardo, buquul, dameero, bidood, banaatiikh, lacag, cambar,
                        dheeman, luul, baal gorayo iyo kutub.<br />
                        — Dahab qiimihiisu dhan yahay £100000.<br />
                        — 900 oo baal goroyo ah.<br />
                        — 30000 oo qarshi.<br />
                        — 20000 oo doollar.<br />
                        — Lacag kale oo googgo’ ah oo aan tirsanayn.<br />
                        — 20 santuukh oo canbar ah.<br />
                        — Shan santuukh oo dheemman ah.<br />
                        — 100 xabbo oo luul ah.<br />
                        — Labo fool-maroodi.<br />
                        — Banaatiikh badan oo ay ka mid ahaayeen afar doobe (labo waaweyn iyo
                        labo yaryar), afar qori oo kale (mid afar-qaad ah iyo mid labo-qaad ah,
                        mid xabbad-keliyaale ah iyo mid yar), soddon gidhligaan, tamuujado badan
                        yo banaatiikh jaad walba leh.<br />
                        Kuwaasu waa qodobka koowaad.  </p>
                </li>
                <li>
                    <p>Qodobka kale wuxu yahay inaad ii soo celisid dhammaan raggii aad
                        haysatid, ha ahaadeen kuwo aad dagaal ku qabateen ama kuwo iga soo
                        fakaday.</p>
                </li>
                <li>
                    <p>Waa inaad ii soo celisaa dalkaygii oo dhan iyo daarihii aad iga
                        dumiseen, waa inaad i nabad gelisaan, colaadii na dhexmarin aniga iyo
                        Warsangeli, Majeerteen iyo tolol kale wax ka qabataa. Teeda kale, waa
                        inaysan jirin khiyaamo iyo falaad-xumo, cidina ayan nagu faro gelin
                        diintayda iyo hawlahayga.</p>
                </li>
            </ol>
            <p>Waryaa Taliye Aajar! War anigu Sayid Maxamad baan ahay! Anigu waan ku
                aqaan! Bed dhoweyd si xun bay ii gashay dawladda Talyaanigu, taasoo
                dhibaato ka dhex abuurtay aniga iyo Majeerteen, aniga iyo Hawiye iyo
                aniga iyo Ogaadeen cadowgii aan lahaana hub bay ku bantookhday.
                Falaad-xumadaas dawladda Talyaaniga waan uga digey, waanna u sheegay in
                la i xumeeyey, dhinaca soohdinta Ingiriiskana waan u guuray si aan
                fidmadda uga baxo. Waxaan magganaa inaan duqowdayda iyo garawaan ay
                wataanba warqad kuugu soo dhiibo, hase ahaatee, inaan taasi suurogal
                noqon ay aad sabab la’aan igu soo weerartay, anigoo aan waxba geysan,
                waanna dulmanahay. Teeda kale, si gardarro huwan ayay dayuuradihii igu
                soo weerareen, taasina nin sidayda oo kale ah xumaan weyn bay ku tahay.
                Waxaad kaloo disheen carruurtaydii oo idil, kuwaasoo ahaa dhallaan
                yaryar, oo aan dembi lahayn. Sidaas daraaddeed, waxaa lagaaga fadhiyaa
                inaad diyadoodii bixisid.</p>
            <p>Ergadii Ingiriisku soo diray danta weyn oo loo soo diray waxay ahayd
                laba hal:</p>
            <ol type="1">
                <li>Inay Sayidka la taliyaan oo tusaan inay wanaagsan tahay in uu
                    dagaalka joojiyo oo Ingiriiska la heshiiyo oo shuruud adagna la dhigto
                    sida Ingiriisku doonayo si arlada nabadi uga dhacdo, oo dalku u
                    xasilloonaado.</li>
                <li>Inay soo ilaaleeyaan, Daraawiishta xooggeeda iyo xoolaheeda si loo
                    ogaado ama loogu tala galo ciidankooda inta uu le’eg yahay iyo siday
                    xoolo u haystaan.</li>
            </ol>
            <p>In kastoo aan rag si wax u wada ilaalayn, sahankuna si wax u wada
                arag, qaarkood waxay yiraahdeen: Sayid Maxamad dagaal mooyee heshiis
                lagama filo, dad iyo duunyana Daraawiishi waa dhaqan tahay lagumana
                duuli karo, dagaal loogu jilib dhigo mooyee si kale wax loogama tari
                karo, qaar kalena waxay yiraahdeen meesha xoolaa joogey ee rag dagaal
                geli karaa ma joogin, Sayid Maxamadna talo iyo tabar midna ma hayo.</p>
            <h3 id="talyaani-iyo-sayid-maxamad">Talyaani iyo Sayid Maxamad</h3>
            <p>Xaaji Tamiinlaaye oo Talyaani ergo ugu maqnaa ayaa soo noqday oo
                wuxuu keenay waraaq Talyaanigu kaga soo jawaabay waraaqdii loo diray,
                hase ahaatee, Sayidku siduu Talyaaniga ka filaayey kama helin maxaa
                yeelay gaalo waa is og tahay. Waraaqdii Talyaanigu soo diray waa
                tan:</p>
            <p><em>[Ferro e Fuoco in Somalia, da Francesco Saverio Caroselli, Roma
                    1931, p. 273.]</em></p>
            <p><em>Gli fu, dal Governatore, risposto con la seguente
                    lettera:</em></p>
            <p><em>A Sech Mohamed bin Abdalla bin Sech Assan Nur,</em></p>
            <p><em>Saluti. E dopo i saluti sappia che ho ricevuto la tua lettera ee
                    ho capito tutto. Ho fatto conoscere al potente Governo d’ltalia a Roma,
                    che Dio lo proegga sempre, quali sono i tuoi desideri e le tue
                    intenzioni ed aspetto che venga una risposta per poterla comunicare
                    subito.</em></p>
            <p><em>Intanto ti dico che, per quanto la tua domanda abbia valore e
                    meriti attenzione, pure non e’ possibile dimenticare quello che e’
                    avvenuto da quando facesti atto di sotto missione al Governo fino ad
                    oggi. Allora, dopo avere fatte tante promesse e aver firmato un patto
                    scritto a Ilig, ti sei subio dato a compiere razzie contro le pacifiche
                    popolazioni dei Sultani che sono protetti dalla nostra bandiera. Ti sei
                    ritirato all’interno ed hai continuato ad aggredire le tranquille nostre
                    genti razziando loro il bestiame, mentre era ai pascoli ed hai fatto
                    questo violando il patto di Ilig che doveva essere sacro. Le nostre
                    popolazioni si sono dovute armare e difendersi dalle incursioni dei tuoi
                    armati. Ora sei venuto a (Daba Uen) e, dalle informazioni che mi sono
                    pervenute, pare che anche da quel posto tu cominci a stabilire accordi
                    con gli Ogaden di oltre confine, che sono stati finora nostri amici,
                    allo scopo di compiere razzie ovunque.</em></p>
            <p><em>Ora ti dico: se tu oggi sei venuto animato da intenzioni
                    amichevoli, occorre che tu dimostri coi fatti quello che hai scritto
                    nella tua lettera e cioe’ devi ordinare alle tue genti e ai tuoi capi di
                    non com-Italia-Inghiltera-Germania-da: Gustavo Chiesi, Italia 1909, 273.
                    mettere nessuna razzia contro le nostre popolazioni, perche’ da parte
                    mia io devo far sapere al mio Governo, che Dio lo protegga, che tu sei
                    effettivamente mutato da quello che eri una volta.</em><br />
                <em>Il garande Governo d’Italia prendera’ sostanzialmente da quello che
                    io scrivero’ a Roma a tuo riguardo.</em>
            </p>
            <p><em>Se quindi tu e le tue gente riuscite a vivere tranquilli e a non
                    dare molestia alle notre popolazioni io potro’ far conoscere al mio
                    Governo quanto vale la tua parola e solo cosi il Governo potra’ prendere
                    in benevole considerazione la tua lettera e quanto in essa hai
                    scritto.</em></p>
            <p><em>Voglio sperare che ti comporetrai nel modo come ti ho spiegato e
                    ti invito a rispondermi al piu’ presto che hai tutto capito e che vivrai
                    tranquillo in attesa di una risposta decisiva del Grande Governo
                    d’Italia. Aspetto, dunque una tua risposta. Saluti.</em></p>
            <p><em>IL GOVERNATORE DEL BENADIR</em><br />
                <em>F.to: Giovanni Cerrina Feroni.</em>
            </p>
            <p>Waxa Taliyuhu ugu jawaabey waraaqdan soo socota:</p>
            <p>Ku Socota: Sheekh Maxamad Bin Cabdulle Bin Sheekh Xasan Nuur,
                Salaamaad.</p>
            <p>Salaan ka dib, ogow inaan helay waraaqdaadii oo aan gartey dhammaan.
                Waxaan ogeysiiyey dawladda Talyaaniga ee awoodda leh waxaad rabtey iyo
                waxaad damacsanaydba, waxaan sugayaa inay timaado jawaab aan degdeg
                kuugu soo tebiyo.</p>
            <p>Haddaba, waxaan ku leeyahay, bacdamaa codsashadaadu qaayo leedahay oo
                ay mudan tahay in loo dhug yeesho, misna ma suura gasho in la ilaawo
                wixii dhacay, ka bilaabata intii ku siman markaad qiratey inaad u
                hoggaansanto dawladda, ilaa iyo maanta, bacdamaa aad ballanno badan
                qaaddey oo aad saxiixdey heshiis qoran – Ilig, ayaad ahaatay isla
                markiiba kii dhacay ummaddii nabadda ahayd ee Suldaannada, kuwaasoo
                calankayagu daafacaayey.</p>
            <p>Waxaad dib ugu guratay duurka, waxaanad ku qaaddey weerar, dadkayagii
                nabad ahaa, adigoo dhacaaya xoolohoodii oo daaqaaya, saasna waxaa keenay
                inaad heshiiskii Iligeed jebiso, taasoo ahayd in la dhawro.</p>
            <p>Dadkayaga waxaa khasab ku noqotey iney hubka qaataan si ey isaga
                daafacaan dhibaatooyinka kaga imanaaya colkaaga. Hadda, waxaad timid
                Dhooba-Weyn akhbaarta i soo gaarteyna, waxaa iiga muuqata, inaad halkaas
                ka bilaabi doonto inaad heshiis la suubsato Ogaadeenka, xuduudka ka
                shisheeya, kuwaasoo ah ilaa hadda saaxiibbadaya, adigoo dantaadu tahay
                inaad meel dhac ka riddo.</p>
            <p>Haddaba, waxaan ku leeyahay: haddaad maanta la timid niyad
                saaxiibtinimo waxa loo baahan yahay inaad ficil ku muujiso, wixii aad ku
                soo qortey warqaddaadii, adigoo ku amraaya dadkaaga iyo madaxdaada in
                ayan wax dhac ah dadkayaga u geysan, xaggayagana waa inaan war geliyaa
                dawladdayada, Ilaahay ha dhawree in aad is beddeshey oo aanad ku
                noqonayn, wixii aad horay u dhigtay.</p>
            <p>Dawladda weyn ee Talyaaniga, wax bay ka qaban doontaa wixii aan Rooma
                ugu qoro, ee xaggaaga ah.</p>
            <p>Haddaba, haddii adiga iyo dadkaagu aad awooddaan inaad ku noolaataan
                si nabadeed, oo aydiinaan cidhiidhi gelin dadkayaga, waan awoodi karaa
                inaan ogeysiiyo dawladdayada, intuu hadalkaagu qiimaha leeyahay. Sidaas
                keliya baa dawladdu ku awoodi kartaa inay ka qaadato warqaddaada iyo
                wixii aad ku qorteyba taqdiir wanaagsan.</p>
            <p>Waxaan jeclahay, oo rajaynayaa inaad u hoggaansami doontid sidaan kor
                kuugu soo asteeyey, waxaanan codsanayaa inaad ii soo jawaabtid, si
                dhakhso leh, inaad garatey dhammaan oo aad degganaansho ku noolaan
                doontiin, idinkoo dhawraaya jawaab ka soo fusha dawladda weyn ee
                Itaaliya. Waxaan kaa sugayaa, haddaba jawaab, salaamaad.</p>
            <p>Waaliga Banaadir<br />
                Saxiixay: Jiyofaani Serriina Ferooni</p>
            <h3 id="jabiddii-daraawiishta">Jabiddii Daraawiishta</h3>
            <p>Xilliyadii ergooyinka iyo waraaqaha la isu diraayey Daraawiishta waxa
                ku habsaday furuq, duumo iyo tacluus aad u naafaysay, waxyeello weynna u
                geystay. Waxay Daraawiishi halkaa ku weydey dad badan oo aan tiro lahayn
                oo uu ka mid ahaa Sayidka walaalkiis Khaliif Sheekh Cabdulle; kaasoo
                geeridiisii Daraawiishi garabka midig ku dhigtay. Sheeko run u dhow
                waxaanu ku maqallay wax alla wixii Sayid Maxamad dhibaata naxdin leh soo
                arkay saddex goor baa indhihiisa ilma lagu arkay.</p>
            <ol type="1">
                <li>Khaliif Sheekh Cabdilla markuu dhintay.</li>
                <li>Maryama Sheekh Cismaan markay dhimatay.</li>
                <li>Indha-ceel Daamey Raage markuu dhintay.</li>
            </ol>
            <p>Dhibaatada xagga Ilaahay ka timid waxay kala tuurtay ama dib u
                dhigtay duullaankii lagu tala jirey in Ingiriis lagu rogaal celiyo, hase
                ahaatee, ma suura gelin, maxaa yeelay raggii madaxda ahaa,
                ammaanduuleyaashii dagaalka maamuli jirey, iyo ciidankii qalalaasaha iyo
                weerarka kartida u lahaa badankoodii waa dhinteen, qaarkoodna waa
                taagdarreeyeen, qaarkoodna Daraawiish waa ka tageen, inta meesha
                joogtaana in kastoo ayan gaalada jeclayn ma niyad fiicnayn.</p>
            <p>Ingiriisku markuu ogaaday Daraawiishi inay dhaqan tahay Sayid
                Maxamadna dagaal mooyee aan heshiis laga filayn, duullaan lagu saaraana
                aanu suura geleyn wuxuu abaabulay guuto Soomaali ah oo u daba taagan
                yahay; wuxuu kiciyey degmooyinkii arladaa degganaa isagoo ku adeeganaya
                Caaqillo dadka qabaa’ilkaa madax u ahaa isagoo siinaya hub, saanad,
                wareego iyo waxay u baahnaayeen oo dhan, kuna af gobaadsanaya Wadaadkii
                ciidan ma haysto oo laga kala teg ee xoolaha cidlada iska jooga kaalaya
                soo kaxaysta dawladduna waydinku taageereysaa, sidaa daraaddeed, ayaa
                waxa lagu soo saaray guuto afar madax u kala socda oo uu dusha sare uga
                talinaayo Xaaji Warsame Bullaale “Xaaji Waraabe” waxa garwade u ahaa rag
                Daraawiish ka baxsaday. Iyadoo Daraawiishi tabarxun tahay oo aan talo
                iyo tabar midna hayn, arrintooduna tahay gorayo habeen ku dumay oo kale
                ayaa guutadaasi goor subax ah weerar ku ballaarisay, adduun waxay
                Daraawiishi haysatayna waa taabay. Xoolo kale ha joogeene geelii
                maalintaa Daraawiish laga helay wuxuu la baxay Hagoogane. Magacaas waxa
                loogu bixiyey ninkii colkaas la socday oo geelaas wax ka saanyoodey
                kibir la hagoogtay, ninkii ka haray markuu arkay raggii ka saami qaatay
                siday u hodmeen ciil buu la hagoogtay. Ninkii laga dhacayna calool xumuu
                la hagoogtey.</p>
            <p>Mar labaad ayaa Daraawiishi halkaa ku naafatay oo ninba meeshuu naf
                biday u kacay. Sayidkii iyo rag la socodaa waxay u carareen dhinaca
                koonfur galbeed waxayna nafta la galeen buur weyn oo la yiraahdo
                Qarrijiqood oo Webi Shabeelle dhinaca waqooyi ka xigta. Dhawr boqol oo
                Daraawiish ah oo aan marnaba ku tashan inay Sayidka ka haraan ayaa ka
                daba tegey, degmooyin meelahaa yiilna wax yar oo cunta ah laga helay,
                Daraawiishi waa cayr, waxar geedo daaqda laguma oga, dadna meelu joogaba
                waa u col. Habeenkaasu Sayidku u yeeray raggii meesha joogey oo wuxuu
                yiri, “Adduun waa sidaad aragtaan, ninkii caawa tala garanayow tali.”
                Rag wuxuu yiri, “Aan Adari iyo Xabashi gallo.” Ragna wuxuu ku taliyey,
                “Aan Talyaani iyo Xamar u galno.” Ragna wuxuu soo jeediyey, “Beer ka
                falannayaa iyo meel kale Ilaah daa’iro inaka siiyaaba, aan biyaha Webi
                Shabeelle u kacno.”</p>
            <p>Aw Cabdille Ibraahim oo aanu nolol ku aragnay ayaa Sayidkii u yeeray
                oo wuxuu ku yiri, “Aw Cabdillow rag sidaasuu ku taliyey ee caaway tali.”
                Wuxuu yiri, “Sayidii talo maaqaan.” Waa ku celiyey oo wuxuu yiri,
                “Cobdillow tali.” Wuxuu yiri, “Sayidii talo garan maayo.” Mar saddexaad
                buu ku celiyoo wuxuu yiri “Cabdillow tali.”</p>
            <p>“Sayidii, Adari iyo Xabashi inaan u galno ma garan; Sayidii inaan
                Talyaani u galnana ma garan; Sayidii ninkii ku taliyey aan biyaha Webi
                Shabeelle u kacno meeshuu ka qaaday baan ka qaaday, oo meeshuu dhigay
                baan dhigay.” Taas baana talo ku dhammaatay oo laysku raacay.</p>
            <p>Hadduu maalintaa Talyaaniga u galo, maxaa dhici lahaa? Waxay nala
                tahay laba hal:</p>
            <ol type="1">
                <li>Marka hore Talyaanigu baal dheer buu ku gashan lahaa isagoo ugu
                    faanaya Ingiriiska iyo dawladaha reer Yurub.</li>
                <li>Tan labaad si xun iyo silic buu u dili lahaa haddaanu maalinta
                    horeba karin.</li>
            </ol>
            <p>Hase ahaatee, waxa suuragal ah in Ingiriisku Talyaaniga weydiin lahaa
                oo oran lahaa ii dhiib, Talyaaniguna waa u dhiibi lahaa. Hadday taasi
                dhacdana Ingiriisku ma dileen ee gasiirad buu ku xiri lahaa.</p>
            <p>Waxa la weriyey in Sayidku habeenkii sheeko iyo majaajillo dadka ku
                maaweelinaayey si uu naxdinta iyo qalbi jabka haysto uga baabi’iyo. Waxa
                la yiri intuu Halac-Dheere maro weyn kula hagoogtay ayuu wuxuu
                yiraahdaa, “Daraawiishay yaan Halacdheere tusaa oo caaway qaalin geela i
                siinaaya?”</p>
            <p>Aw Cabdille Ibraahim ayaa Sayidku laba waraaqood u sii dhiibay oo
                wuxuu ku yiri, “Mid Cismaan Gabbaa Duube boqor u ah u gee, una warran;
                midda kalena Cali-inteli Dhaadhi oo Caruusa boqor u ahaa u gee, una
                warran, arlada iyo dadka degganna ilaalay, naftaadana u feeyigow, meel
                aynu degnana inoo horseed, berri meeshaad maraysaan miraa ka bixi jirey
                ee laba nin kaxayso oo hadba waxaad ku aragtaan dib noogu soo celi.”</p>
            <h3 id="ka-guuriddii-beledweyne">Ka-Guuriddii Beledweyne</h3>
            <p>Waxaan horey u soo sheegnay in Talyaanigu intii itaalkiisa ku
                dadaalaayey inuu Beledweyne qabsado, danta uu ka lahaana ey ahayd laba
                hal:</p>
            <ol type="1">
                <li>Qorshaha Talyaaniga u dhigan oo ahaa. inuu taabo biyaha webi
                    Shabeelle oo markaas isku xira webiga iyo Benaadir.</li>
                <li>Inuu markaas Cali Yuusuf iyo Boqor Cismaan ku duulo, dabadeedna
                    Xabashida duullaan ku kiciyo, maxaa yeelay, kama samrin dagaalkii Cadwa
                    wixii ka gaarey iyo dantuu dalka Xabashida ka lahaa.</li>
            </ol>
            <p>Hase ahaatee, Daraawiish baa uga itaal roonaatay dabadeedna markii
                askar badan iyo xoola lixaad lihi kaga lumeen ayuu dib uga hakaday
                aktoodana ka gaaray.</p>
            <p>Markii Sayidku Xaaji Firxad iyo laba Darwiish oo la socda waraaqda
                Talyaaniga ugu sii dhiibey ayuu waraaq gaar ahaaneed u diray
                Daraawiishtii Baladweyne fadhidey.</p>
            <p>Darwiishkii goobjoogga ahaa oo aannu xog warranka ka helnay wuxuu
                yiri, “Goor subax ah ayaa waxa daartii Aammin soo galay saddex nin oo
                awr u raran yahay, in laba saac ka yar hadday joogeen waa tageen. In yar
                ka dib ayaa Buunkii la afuufay. Markii laysu soo baxay ayaa Xaaji
                Maxamuud Macallin “Cagadhiig” hadlay oo wuxuu yiri, ‘Waraaq baa Sayidkii
                laga helay, Sayidkii iyo raggiisii xalay Qalqalooc bay ku hoydeen
                Daraawiishi meel kasta ha joogtee qola innaga fiican waa la waayey ducaa
                laynoo akhriyey derajana waa hesheen jahaadkuna Xamar buu u jeedaa
                hadalka intiisa kalena mar kalaan idiin sheegi doonaa.’</p>
            <p>Markaasaanu farax daraaddeed rasaas badan ridney. Annagoo sidaa ku
                joogna muddadiina hilaadda saddex bilood na gudubtey ayaa goor galab ah
                anoo beer doofaar ka dhawraaya waxaan arkay sagaal nin oo awr laba
                haamood u saaran tahay oo aan ninna nin la socon oo wada tiicaaya,
                markaasaan waxaan is iri nimanku waa beleysan yihiin, ma bukaan, mase
                beley og yihiin, nimankaasu waxay ahaayeen sagaal Darwiish oo nin la
                oran jirey Faarax Daad wato, markii colku Daraawiishta Qorra ku galay
                ayey ka soo firxadeen, markay xeydaankii Aammin galeen oo loo gartay
                Daraawiish ayaa Xaaji Maxamuud qalcaddii la fuuley dabadeedna Faarax
                Daadna qol gaar ah buu la galay si uu u waraysto siddeedii kalena qol
                gaar ah ayuu geeyey oo wuxuu yiri cunto siiya, Faarax Daad wuxuu
                Xaajigii ugu warramay in Daraawiishi ay jabtay duunyo waxay haystayna
                laga dhacay, Sayidkii iyo boqol nin oo la socota xaggaa iyo Iimay bay u
                carareen, inta awrkoodii yicib iyo masaggo loogu raray ayaa la
                ambabixiyey, isla habeenkii ayaa Xaaji Maxamuud ii yeeray oo wuxuu yiri,
                ‘Gobi waa tii abaal gudda.’ Waxaan iri, ‘Kaaga marag, Xaaji Daraawiishi
                waa jabtay, Daraawiish aan innaga ahayn oo maanta dhaqan lama oga,
                Sayidkii iyo boqol nin oo la socotaana iyagoo Iimay iyo xaggaa u cararay
                ayaa la sheegay, caaway sagaal boqol oo Darwiish ayaa Beledweyne ku soo
                hoydey, raggaa adaan kaa doortay, Beledweyne waa ka baxaynaa, haddaynu
                ka tagnana Talyaani baa qabsanaaya, Muslinka iyo gaaladana Muslinkaa u
                xaq leh, orod oo ragga Cali Yuusuf oo Ceel Buur fadhiya ugu yeer, waxaa
                tiraahdaa Daraawiishi waa jabtay oo daartii Beledweyne waa ka baxeynaa.
                Talyaanina ayaa webiga labadiisa dhegood ka fadhiya, yuu idinka soo
                horreyne ka soo gaara shan habeen baan ku sugayaa Maxamuud Falaashna ha
                ku raaco oo cidlada ka wehesho.’ Subaxdii baan Beledweyne ka ambabaxay
                laba habeen haddaan dhexda ku jirney ayaa ninkii labaad socon waayey
                cidlaan kaga dhaqaayey oo waxaan ku iri, ceelkii ku noqo oo waxaad
                tiraahdaa ninkii gaalow oo Ferenjuu u galay, in kastoo aan sigtay laba
                habeen haddaan dhaxay ayaan Ceelbuur tegey.</p>
            <p>Xirsi Guushaa iyo Cumar Samatar baa ka taliya degdeg iyo si dadaal
                leh baan ugu warramay waxay dantu tahayna waa u sheegay iyana ma dib
                dhigine si dedaal leh bay u tabaabusheysteen, barqaan u tegey duhurkiina
                way dareereen anigana gaar baa lay dul dhigay. Daraawiishi waxay ahayd
                dad Soomaali weyn isaga yimid oo magaca Sayidkaa isu hayey. Habeenkuu ka
                dhex baxana labo laba bixinayn, maantaannu ka tagnay maantii ku saddex
                ahayd ayaa Xaajigii dareen galay, nin xeel badan buu ahaa, intuu
                Daraawiishtii isugu yeeray ayuu wuxuu yiri, ‘Digniin baan helay, rasaas
                baan idiin qaybinayaaye nin walibow shakaddaada deyrka ka soo tuur waa
                leydinku saami qaybinayaaye, ninkii shan xabbadood haystaa.’ Wuxuu ahaa
                bal inuu wax siiyo daaye, markuu xabbad xabbaddii ugu jirtey kala baxay
                ayuu wixii dab ahaa ama saanad ahaa oo daarta yiil webiga raacsiiyey
                dabadeedna Daraawiishta wixii uu kalsooni ku qabay iyo xoolihii intuu
                kaxaystey, Sayidkii ka daba tegey. Dhawr habeen haddaannu soo dhaxnay
                shan boqol oo faras iyo lug ah anoo wada Xirsi Guushaana u madax yahay
                ayaan 29kii Luulyo 1920kii subaxnimadii soo geliyey Beledweyne,
                nafdhaqaaqda laguma oga, gabar lug la’ oo kici weydey ayaa dhex fadhida
                saasaa colkii Cali Yuusuf ku qabsaday.</p>
            <p>Talyaanigii markuu maqlay taa waa ka xumaaday dabadeedna Cali Yuusuf
                buu u dacwoodey lix boqol oo buntukh oo hadiyad ahna waa u geeyey wuxuu
                yiri Beledweyne ha la iiga kaco Cali Yuusufna waa ka oggolaaday
                dabadeedna waraaq buu u diray askartiisii wuxuu yiri, Talyaaniga uga soo
                kaca. Sidaasaa Talyaanigu Beledweyne ku qabsaday, dagaal la’aan 4tii
                bishii Sebtembar 1920; hase ahaatee taladu gacanta uma gelin tan iyo
                1925 ka hor.</p>
            <p>[Qalcacldii Aamin, Beled Weyne]</p>
            <p>Markaannu buugaggii Talyaaniga akhrinay taariikhdii Beledweyne dib u
                raacnay, sida Darwiishkaasi weriyey iyo sida Talyaanigu qoray waa isku
                mid, hase ahaatee, Talyaanigu wuxuu yiri, “Xaaji Maxamuud Cagadhiig
                markuu laba wargeys u diray askarta Cali Yuusuf wuxuu uga jeedey inuu
                annaga iyo Suldaan Cali Yuusuf xumaan ka dhex abuuro.”</p>
            <h3 id="degiddii-iimey">Degiddii Iimey</h3>
            <p>Labo casho ka dib ayaa dariiqadii guurtay oo limey afka saartay.
                Wexey sii kackufaanba, webi Shabeelle degtiisa waqooyi bay degeen. Aw
                Cabdulle waa yimid, hawshii loo dirayna waa ka soo warramay. Cismaan
                Gabbaa iyo raggiisii waxay ku shireen webiga degtiisa koonfur
                Daraawiishina waxay fariisatay degta waqooyi, webiguna daafuhu maryaa,
                hadalkase waa laysla gaaraa. Sayidku Aw Cabdulluu ku yiri, nimanka la
                hadla. Aw Cabdulle oo wilgada caan ku ahaa waxa uu yiri:</p>
            <p>Ninkii san yaraa Subaac noqoyeey, sanweynta Allow siyaadee!</p>
            <p>Saddex nin baa soo gudbey oo Sayidkii u yimid. Saddex maadhiinyare
                ayuu kala siiyey kolkaasuu la hadlay.</p>
            <p>Nin wuxuu ku yiri, “Walaashaa baan doonay.”<br />
                Ninna wuxuu ku yiri, “Gabar baan ku siiyey.”<br />
                Ninna wuxuu ku yiri, “Gabadhaadaan doonay.”</p>
            <p>Guud ahaanna wuxuu yiri, gaalaana na wadda oo magan baannu idiin
                nahay. Dhawr doonyood bay u keeneen oo waxay yiraahdeen degta kale u soo
                tallaaba, Daraawiishtiina habeenkii iyo galabtii bay gudbeen, lix nin
                iyo laba faras baa Yaxaas ka qaaday.</p>
            <p>Arladu nabad maaha oo dhac iyo duullaan, weerar iyo qaad iyo wax
                xillaa ka taagan. In kastoo aad mooddo in garwade dalka aqoon u lihi
                Daraawiishta hor socdey ama lataliye daacad ah oo dhulka degi jirey
                garab taagan yahay, waxay degeen Go’ana Iimey Xaysinkeeda. Iimey waa
                buur aan weyneyn oo garangarsan oo dhinac webiga ku haysa, dhinaca
                kalena waa dhagax aan la fuuli karin.</p>
            <p>Talo nagama waalla, socodna naguma jiro, itaal iyo awoodna mahayno.
                Subaxdii dambe ayaa Sayidkii iyo afar nin buurta fuuleen, Darwiishkii
                warka soo weriyey oo afartii nin ee buurta Sayidka la fuulay ka mid ahaa
                wuxuu yiri, “Sayidka hilibkii iyo culayskii baa ka batay oo markaanu
                buurta fuuleyney Abshir Dhoorre iyo Cismaan Boos waa garab galeen, anna
                waa badhi taaraayey.” Wuxuu yiri, “Markaanu buurtii indha indhaynay
                Sayidku intuu cabbaar aamusay oo hamiyey buu wuxuu yiri, ‘Halkan dhaafi
                mayno, berrina xoolaa inoo imanaya, waa inaynu buurta illin laga soo
                koro u samaynaa, dusheedana laba daarood ka dhisnaa.’ Sidaasaannu Iimey
                ku degney laba daaroodna looga dhisay. Waa meeshii ugu dambaysey oo
                Daraawiishi Qalcad dagaal ka dhisato, magacoodana ugu dambeysey.”</p>
            <h3 id="geeridii-sayidka">Geeridii Sayidka</h3>
            <p>Horay waxaannu u soo sheegnay in guddoon lagu gaaray labo qalcaaood
                oo dagaal in laga dhiso buurta Iimey dusheeda, illin laga galana loo
                sameeyo. Markaana qalcad Sayidka looga dhiso buurta dusheeda. Iyado
                laysla oggolaaday taa in la meel mariyo, hawshiina lagu dhex jiro ayaa
                goor subaxa Sayidku laba nin kaxaystay oo wuxuu tegey meel webiga
                jiinkiisa ah oo meesha daarta weyn laga dhisayo aan ka fogeyn. Wuxuu
                damacsanaa inay labadaas nin gooyaan labo geed oo siiq ah oo webiga
                jiinkiisa ku yaal si daarta lagu qori saaro.</p>
            <p>Iyadoo labadii nin geedkii goynayso, Sayidkiina ag fadhiyo oo dheri
                labada nin meseggo ku karsanaayeen hadba isku raacinaayo ayaa xanuun yar
                oo caajis lagu tilmaamay qabtay. In kastoo cabbaar uu is adkeeyey mar
                dambe ayuu kor u soo baxay oo wuxuu galay aqalkiisa, ka dibna waa
                jiifsaday, nimankii gaarka ahaa wuxuu ku yiri, “Yaan la ii iman,” hase
                ahaatee, duhurka dabadiisii ayuu u yeeray laba gabdhood oo walaalihiis
                ahaa Jamaad iyo Rooxo oo wuxuu u sheegay in xanuun hayo, casarkii markay
                ahaydna wuxuu u yeeray Abshir Dhoorre. Wuxuu ku yiri, “Galabta culays
                baa i saaran ee Daraawiishta kala maamul.”</p>
            <p>Makhribka gadaalkiisiina labadii gabdhood buu iska diray oo wuxuu
                yiri, “Abshir Dhoorre ha ii yimaado.” Sida la weriyey Abshir wuxuu u
                tegey Sayidkoo naftu deysey. Markuu hubsaday inuu meyd yahay intuu
                maradii ku awday oo aqalkii daaha u rogey ayuu labadii nin oo gaarka
                ahaa ku yiri, “Aqalka yaan cidi gelin.” Isla markaas wuxuu u yeeray
                dhawr nin oo qusuusidii Daraawiishta ka mid ah si uu arrinta ugu sheego.
                Raggaas waxa laga tilmaamay Sheekh Yuusuf Cabdille, walaalkiis iyo
                Xuseen Faarax “Dhiqle” iyo Aw Cabdille Ibraahin, haddii adoo meel saymo
                ah jooga arrin culusi jilibka ku soo saarto oo talo kugu barraahsato
                waxaad cuskataa ragannimo calool adayg iyo labo kelyood. Sideedana
                Daraawiishi waxay ahaayeen niman calool adag oo yuhuun leh, in yar ka
                dibna waxay u yeereen dhawr nin oo tabar iyo farsamo aqoon la bidaayey,
                in warku dibadda uga baxana way ka af-haysteen. Isla markaana waxay ka
                hawl galeen xabaashii. Qalcaddii la dhisaayey oo markaa qorisaar joogta
                dhexdeedii ayay qabri ka jeexeen, in kastoo meeshu dhagax ahayd. Markay
                nin jooggi arooriyeen bay hoos qabrigii ka soo dhiseen, markaasey
                kafneen oo iilkii jiifiyeen, dabadeedna ku qori saareen, dabadeedna kuud
                hal mitir le’eg ka dul dhiseen, kolkaasay albaabkii dibadda uga baxeen
                oo daartii oo dhan malaaseen. In kastoo dadkii dusha sare joogey mooyee
                aan dadkii hoos degganaa geerida Sayidka ogaan, subaxdii bay dadkii u
                sheegeen.</p>
            <p>Ummaddii Daraawiish ku abtirsan jirtey oo maalintaas meeshaas joogtey
                wexey noqdeen laba meelood:</p>
            <ol type="1">
                <li>Wixii reer Shiikh Cabdille ahaa iyo dadkii aan ka hari karin waxaa
                    loo raray Gindhir iyo gurigii reer Daadhi, had iyo jeerna waxa la
                    yiraahdaa Sayidkaa ku dardaarmay, oo wuxuu yiri, “Xaasaska waxaan ku
                    ogahay reer Daadhi,” halkaasoo ilaa dhowaan dad badan oo reer Cabdulla
                    Xasan ahi ku dhaqnaayeen.</li>
                <li>Intii kale nin Bari iyo Nugaal u kaca iyo nin webiga Shabeelle hoos
                    u qaada oo Talyaani u galay, nin waliba meeshii ay la ahaatay ayuu nafta
                    la aaday.</li>
            </ol>
            <p>Sayid Maxamad sidaasuu ku god galay, isagoo aan gumeysiga gacantiisa
                gelin, dhaqdhaqaaqii Daraawiishtu halkaasuu ku dhammaaday, guubaabadii
                Sayidkana waxa ugu dambeeyey gabayga la baxay Dardaaran, aan soo
                qaadanno tuducya ka mid ah gabaygaas wuxu yiri:</p>
            <p>Dadow maqal dabuubtaan ku iri, ama dan how yeelan<br />
                Ama dhaha darooryiba jiryaye doxorka yeelkiisa<br />
                Nin ragey dardaaran u tahay, doqon ha moogaado.<br />
                Dow lagama helo gaal haddaad, daawo dhigataane<br />
                Waa idin dagayaa kufriga, aad u debcaysaane<br />
                Dirhankuu idiin qubahayaad, dib u goysaane.<br />
                Marka hore dabkuu idinka dhigi, dumar sidiisiiye<br />
                Marka xigana daabaqadda yuu, idin dareensiine<br />
                Marka xiga dalkuu idinku oran, duunya dhaafsada e.<br />
                Marka xiga dushuu idinka rari, sida dameeraayee<br />
                Mar haddaan dushii Adari, iyo Iimey dacal dhaaftay<br />
                Maxaad igaga digataan beerruu, siin la soo digaye.</p>
            <p>Daraawiish raggii ka noolaa oo aannu la kulannay jahaadkiina ka qayb
                galay waxay yiraahdeen, “In kastoo Ingiriisku xooggiisii aanu waxba
                noola harin haddana weligiina nagama guul heleen, waxna nagama tareen,
                dagaalkuna waa dheeraan lahaa, guyaal badanna waa socon lahaa nimay
                guuli raacdaba, ee waxaa Daraawiish naafeeyey oo garabka u dhigay waa
                dayuuradihii iyo dadkii Soomaalida ahaa oo na duleedshey, waxana sii
                tabaaleeyey furuqii, tacaluustii iyo bugtadii ku dhacday,” sidaanu marar
                badan soo niri; nacasku ha rumaysto dicaayadda gumeysiga iyo
                doxorayaasha warkooda, hase ahaatee, waxa hubaal ah in magaca
                Daraawiishta iyo magaca Sayid Maxamadba jiri doonaan intii reer
                Soomaaliyi dhaqan yahay oo meel deggan yahay. Waxaa jirey markii
                dagaallada Daraawiishtu socdeen rag badan oo magac iyo martabad lahaa oo
                Sayid Maxamad hortaagnaa oo gaalada la jirey, Daraawiishna ka hiiliyey.
                Daraawiishi waxay noqotay geedkii yiri, “Godinyahay gobolkay baa kugu
                jira e ima goyseen.”</p>
            <p>Raggaas wax magac ah ama taariikh ah oo ay ka tageen ama maanta
                leeyihiin lama arko. Taasna waxa ugu wacan gaaladii dalka iyo dadkaba
                boobeysey oo ay gacan siiyeen iyo kuwii gaalada la dagaallamaayey oo ay
                duleedsheen. Haddaba Ummadda Soomaalidu mar hore iyo mar dambeba waa og
                tahay ninkii dalkiisa iyo dadkiisa wanaag u galay iyo kii tahluka u
                geystey, hadalna waxaannu ku soo gabagabayney, “Ninba wuxuu shaqaystaba
                mar baa loogu shubi weelka!”</p>
            <h3 id="ka-saariddii-xabaasha">Ka-Saariddii Xabaasha</h3>
            <p>Rag warkooda lagu kalsoon yahay oo aanu la kulanay waxay weriyeen in
                dhowr sano kaddib Ingiriisku doonay in Sayid Maxamad meydkiisii qabriga
                laga soo saaro, si lafihiisa iyo maskaxdiisii loo baaro.</p>
            <p>Maxamed Xaaji Xuseen “Sheekaxariir” iyo rag kale waxay weriyeen:
                Iyadoo afar sano Daraawiish jabkeedii laga joogo ayaa Aajar oo ahaa
                ninkii Daraawiish kiciyey, Hargeysa ka diray safar ujeeddadiisa qarsooni
                tahay in meydkii Sayid Maxamed la soo saaro, hase ahaatee, Xabashida oo
                dhulkaa taliskiisa sheeganeysey arrinta laga qarinaayey oo waxa dusha
                sare laga tusaayey safar ganacsato ah.</p>
            <p>Safarkaas oo Hargeysa ka soo ambabaxay Iimeyna ku jeeda ayaa habeen
                meel Dhagaxbuur u dhow oo la yiraahdo Higlaaley degey. Nin degmada
                Dhagaxbuur ka tirsan oo magaciisa la oran jirey Muuse Cabdullaahi
                Shebeele ayaa wuxuu diley nin la oran jiray Xuseen Hoorri Ibraahin
                Wacaysi, dabadeedna askar Xabashi ah oo Dhagaxbuur fadhiyey ayaa
                habeenkii guurgashay iyagoo doonaya inay ninkaas wax diley degmadiisii
                weeraraan. Wuxuu ciidankii ku soo baxay safarkii Aajar oo meel degey,
                dabadeedna ninkii gaarka ahaa baa col moodey oo xabbad ku ridey. Isla
                markaas Xabashidiina rasaas bay safarkii oodda kaga qaadday,
                ujeeddadiina halkaas bay ku baaba’day, taa Ingiriisku Xabashida waa ku
                gawriyey waana ku jid helay.</p>
            <p>Xaaji Isaaq Daadhi oo ka mid ahaa qoyskii Sayidku xaasaska kula
                dardaarmay, wuxu yiri: “Mar kale ayaa Ingiriisku Xabashida weydiistey in
                arrintaas loo oggolaado adduunna waa ku bixiyey, ka dibna waxa la diray
                saraakiil Ingiriis ah, waxayna u tageen Xayla-Selaase, boqorkii
                Xabashida, waxay weydiisteen in loo darbo daabad, loona qalqaaliyo siday
                Iimey ku tegi lahaayeen, dabadeedna markii awr iyo buquul iyo askarba
                loo darbay, labo meelood bay iska dhigeen, mid walba nin Ingiriis ah
                ayaa watay. Ardisababa bay ka ambabaxeen, webi Shabeelle labadii degood
                baa qolaba deg qaadday. Sida la weriyey, iyadoo qoladii degla Harar
                martay habeenkii meel degeen, xoolana ku qasheen ayaa dhurwaa raqdii soo
                raacay baqalihii ka dideen, ka dibna Amxaar baa intuu sasay xabbad
                ridey. Kaddibna waxay moodeen in col miray, oo dhammaantood rasaas bay
                isku fureen, arrintiina halkaasay ku baaqatay, waxaana Ingiriisku u
                qaatay in Xayla-Salaase shirqoolka u dhigay.”</p>
            <p>Xaaji Isaaq Maxamad Daadhi oo ah nin warkiisa lagu kalsoon yahay
                wuxuu yiri, “Annagoo Gindhir joogna ayaa waxaa noo timi waraaq uu soo
                diray walaalkay Suldaan Nuux Maxamad Daadhi isagoo noo digaaya oo leh,
                ‘Qabrigii Sayidka ayaa gaalo ku soo duushey, waxaa la doonayaa in
                meydkiisii lala baxo; ka gaara oo qabriga ka saara.’ Dabadeedna aniga
                iyo Xaaji Axmed Cabdille Xasan iyo Shiikh Xasan Shiikh Cabdille ayaa rag
                iyo awr kaxaysanay oo meydkii Sayid Maxamad qabrigii ka saarray,
                hilibkiisii ma dhinmin, midabkiisiina ma doorsoomin, mar baanu is niri,
                waa nool yahay, awrkii aannu ku qaadnayna culayskii waa hayn waayey,
                waxaynnu ku aasnay meel la yiraahdo Jaljali oo degmada Gindhir ah.”
                Markaannu weydiinnay oo niri, qabrigii haatan ma garan lahayd? Wuxuu
                yiri, “In kastoo xabaalo kale lagu daray haatan, aad baan u garan
                lahaa.”<br />
                Si kastaba arrintii ha ahaatee, waxaan lagu kala bayrin, in Sayid
                Maxamed qabrigii laga saaray oo meel kale lagu aasay, ragga warkaas
                weriyana goobjoog bey u ahaayeen. Haddaba waxaan oran karnaa, Sayid
                Maxamad gaalada adduunka iska daayoo aakhirana waa kaga ammaan
                waayey.</p>
            <h3 id="sheekadii-daraawiish-ugu-dambeysey">Sheekadii Daraawiish ugu
                Dambeysey</h3>
            <p>Daraawiishi waa jabtay, Sayid Maxamad waa dhintay, dariiqadii waa
                laga kala yaacay, dadkiina wuxuu noqday dibir laxdii laga riday. Horay
                waxaannu u soo sheegnay in dadkii kala yaacay oo xaasaskii reer Xasan
                Nuur iyo wixii raaci karay Gindhir iyo gurigii reer Daadhi loo raray;
                taasoo had iyo jeer la yiraahdo Sayid Maxamad baa ku dardaarmay; haddaba
                in kastoo dhulka Xabashidu u talin jirtay waxa talada haysta koox
                walaala ah oo Muxumed Daadhi oo Caruuso boqor u ahaa dhalay. Daraawiish
                wixii halkaa tegeyna iyagay la degeen oo magan u noqdeen, dab waxay
                wateen waa laga qaaday, xoola badanna waa laga dhacay. Iyadoo arrintu
                sidaa tahay ayaa rag hawo kama marnee gabdhihii reer Sayid iyo dumarkii
                Daraawiishtii le’atay qabi jireen nin waliba wuxuu doonay inuu wax ka
                helo. Qacdii horeba gabar magaceeda la oran jirey Naada Buraale Cabdi
                Cumar oo uu Khaliif Shiikh Cabdulle ka dhintay, dabadeedna Sayid Maxamad
                dumaalay ayaa waxaa guursaday Cali Diniqo oo guriga Cali-Inteli Daadhi
                ka tirsanaa. Sida la weriyey Nuux Muxumud Daadhi oo Boqor ahaa markaana
                Xabashidu siisay darejada xaggooda loo yaqaan Qiyaash-Maash ayaa wuxuu
                doonay Jamaad Sheekh Cabdulle oo Sayid Maxamad walaashiis ahayd.</p>
            <p>Kaddibna wuxuu la hadlay Sheekh Yuusuf Sheekh Cabdulle oo Sayid
                Maxamad walaalkiis ahaa, xaasaskii reer Xasan Nuurna oday u ahaa,
                wuxuuna weydiistey in gabadhaa la siiyo, Sheekh Yuusufna taa waa
                oggolaaday. Hase ahaatee, Jamaad guurkaa waa diiddey. Nuux wuxuu ahaa
                boqor oo diidmadaa ma garaysan. Dabadeedna wuxuu la hadlay Xuseen
                Maxamuud Faarax oo ku magac dheeraa Xuseen-Dhiqle, ahaana ninkii gabayga
                Sayid Maxamad marin jirey, guriga reer Sayidna ka tirsanaa tan iyo intuu
                godka ka galay. Wuxuu ku yiri. “Jamaad Shiikh Cabdulle ayaan doonayaa
                inaan guursado ee ha lay siiyo.” Xuseen wuxuu ka baqay hadduu yiraahdo
                ku siinay inuu ku naar muto siday isaga la ahayd, hadduuse yiraahdo ma
                oggoli, in boqorku taa garaysan waayo ama ka xumaado; haddaba wuxuu ku
                jawaabay gabayga la baxay Qayb Libaax oo wuxuu yiri:</p>
            <p>Qiyaashow libaax baa dhurwaa qaybi yiri soore,<br />
                Wuxuu yiri hilbaha jeex dhan qolo qoon dhan baan nahaye<br />
                Markaasuu qalbabaalihii qoonsadoo dilaye<br />
                Dharbaaxuu il kaga qaaday o hoor ka soo qubaye<br />
                Afqashuushle goortuu dhintuu sii qataabshadaye<br />
                Qambaruursi iyo oohin buu qoob dunuunucaye<br />
                Dawacuu markaas soo qabsaday sida qisaaseede<br />
                lyadoo qarqari buu ilkaha qoorqabkii xoqaye<br />
                Wuxuu yiri qanjaafulaxumay tali qaddaarkaaga<br />
                Adeer gacalle qaar iyo dalool qaaxo iyo feero<br />
                Qummud iyo baruur iyo leg iyo qawdhihii kuruska<br />
                Kuu wada qorsheeyaye Islaw neefka wada qaado.<br />
                Markaasaa wixii qaday qabsaday qoobab kadafley e<br />
                Wax la yiri qabiil male dayay qaybiyaha aare<br />
                Innagoo quruun dhana maxaa qado inoo diidey<br />
                Qacdii hore haddaan deyey kobtii weerku sii qulushey<br />
                Bar baa kuu qisma ah waa wuxuu eeday qaaryare e<br />
                Aniguna qudhaasaan ahoo lay qulqulateeye<br />
                Duqii noo qab weynaa wakaas qooqa loo dilaye<br />
                Qaddarkii Ilaah iyo Rabbaan quud ka sugayaaye<br />
                Anigaan qudraba hayn miyaan qumaash ka soo waaqsan.<br />
                Qudhaydaan u yaabaye miyaan ina qasaarteeyey<br />
                Anna qayb libaax weeye taad igu qasbaysaane<br />
                Dadka igu qoslaayiyo kobtaan ka qalbi diidaayo<br />
                Qadayeey adduunyo uma socon waad i qaxarteene<br />
                Qadankii dariiqiyo hadaan qadimadii waayey<br />
                Labadii qofee nagaga haray qaafadii dumarka<br />
                Tii quruxda roonayd hadday Cali la qooqeyso<br />
                Qudhoo keliya baa nagu hadhee qalabku noo yiille<br />
                Tanna qaata Ndaba rag bay qaac u shidataaye.</p>
            <p>Dalka ammintaa la joogo waa dal Caruuse waxa lagu soo hirto oo talada
                u hayaana waa reer Muxumed Daadhi oo Caruusa jeerkaa boqorro u ahaa.
                Arrini waa tan Ilaah iyo siday doonaan; Jamaad awood ay ku diiddo iyo
                itaal lagula diriro midna ma laha, hase ahaatee in kastoo aaney guurkaa
                la dhacsanayn oo ka xuntahay boobkii, dhacii loo geystey iyo dumarkii la
                booliyey oy ka mid ahayd Naado oo aan xeerkii magani lahayd aan la
                marin, iyadoo arrimahaas calool xumo iyo tiiraanyo ka hayso ayay had iyo
                jeer Jamaad waxay xusuusnayd maamulkii dariiqada iyo martabadii
                Daraawiishta. Intaa waxaa u dheeraa iyadoo halyeygii Sayid Maxamed la
                dhalatay, raggii Ingiriis hoorka ka qubayna la soo hilba dubatey iyo
                adduun meeshuu maanta ku furay. Haddaba iyadoo la hadlaysa madaxdii Reer
                Daadhi, waayaha adduun meeshuu ku furayna ka warramaysa, walaalkeed
                Sheekh Yuusuf dhalliileysa, guurka reer Daadhi iyo waxay ka qabtana
                tusaaleyneysa waxay marisay gabayga soo socda, gabay qof dumari mariso
                oo ka murti weyn nama soo marin, waxay tiri:</p>
            <p>Xuseenow qof meel laga hayoo maaksan baan ahaye<br />
                Murugeygu raagtoo qalbigu way madow yahaye<br />
                Mid yaroon ku faro iiga gee madaxda reer Daadhi<br />
                Muddaday shiraan iyo ka weri madasha geedkooda<br />
                Axmad iyo Mukhtaar iyo u sheeg qoonka Maxamuud leh<br />
                Xasan iyo Qayaash-Maash abtow dhab ugu maaweeli<br />
                Malow dhimo e reer Muxumedow waad i moog tahay dheh<br />
                Maxaad iigu muhateen sidii Naada miis daran dheh<br />
                Magaceed ba’ falan baad hesheen oo maraado ah dheh<br />
                Malaamalida Khalaf Yuusuf baad igu masleysaan dheh<br />
                Najiskaas manjaha dhuuban baad moodi ina Shiikh dheh<br />
                Ma wuu aabbahay dhalay dad wayn miro yaqaannaa dheh<br />
                Ninkii aniga ii muhanayow ma ihi icaynkaas dheh<br />
                Waxaan ahay qof godobtiisa maqan minyadeed qaba dheh<br />
                Murdud baan habeen iyo dharaar meel la duub nahay dheh<br />
                Macna malaha xaajada sidaad milicsanaysaan dheh<br />
                Maroor kuma godlado goodirkaan loo macnayn igare<br />
                Malaa baan ku suusuci lahaa lay mag bixiyaa dheh<br />
                Xaqaad iga mihiibteen intuu jiro makaankiinna<br />
                In kastoo mudaahana warqado laygu madadaasho<br />
                Maqli maayo guur reer tarrey Maalig baa jira e<br />
                Macbuudkii i uuntaa qaddaray mooggan saan ahaye<br />
                Majnuun waalan baan samir aqoon mawd hadduu helo e<br />
                Mishmishiiqsigii iyo ka tegey mirif-ka-boodkiiye<br />
                Magac iyo martabo loo xishiyo muuno ina Aadmi<br />
                Maantaan lahaa lama hadleen magaca reytaade<br />
                Muquunoobey caawaba haddaad igu murmeysaane<br />
                Magantiinna goortaan noqdee idin miciin moodey<br />
                Markab jabay sidiis weydiinkii noo mahoobbiyaye<br />
                Maatada dabkii laga dhiciyo maalka noo celiya</p>
            <p>Waxay gobi ku maamulan jirtana waa milgo ee yeela.<br />
                Muslin idanka kiin iga xigsada meetan laga waaye<br />
                Marantaan idiin noqon haddaan helo muraadkay e<br />
                Marxabbaan la taag nahay haddaan la iga maarmayne<br />
                Dabadeedna hay meheriyeen maqaddimiintiinnu<br />
                Haddii kalena waa iga maxruum magac Caruusaadba.</p>
            <p>Waxa la yiri: gabaygaas ka dib, arrintii si wanaagsan baa wax looga
                qabtay, dad iyo duunyaba wexey Daraawiishtu tabanayeenna waa loo
                celiyey, hase ahaatee, Suldaan Nuux iyo nin kale toona Jamaad ma guursan
                dabadeedna, Nuux wuxuu guursaday Deggan Mahdi Sayid Maxamad, markuu ka
                dhintayna waxa dumaalay Xaaji Isaaq Maxamad Daadhi, Sheekh Cabdi Sheekh
                Cabdillena waxa la siiyey Muslima Daadhi, sidaasaa arrintii wanaag iyo
                xiditiimo ugu dambeysay.</p>
            <p>Hadalkii waxaan ku soo gebagebeynaynaa hadallo aan ka soo qaadnay
                gabayga la baxay Darbadaley oo uu leeyahay Aw Muuse Ismaaciil. Wuxuu
                yiri:</p>
            <p>Allahayow cisyaankaan daldalay derejo ii dhaafi<br />
                Allahayow waxaan horuu dulmiyey ha igu deymeynin<br />
                Dabka ololi naartii Allow derekadaa hoose<br />
                Allahoyow Ibleys haygu darin duulka lagu biirsho.</p>
            <p>Ama:</p>
            <p>Allow jirrabbada adduunkaa iyo, Allow naar nooga jeer dhaaf<br />
                Allow jid siraad na dhaafsiiyoo, Allow jaarkaaga naga yeel.</p>
            <h4 id="faallo-guud">Faallo Guud</h4>
            <p>In kastoo falsafaddii Sayid Maxamed iyo ragannimadiisii aan si fudud
                looga faaloon karin, had iyo jeer waxaa ku hor taal su’aal ah: Sayid
                Maxamed muxuu ahaa? Taa waxaa kaaga filan hordhac uu qoray Dktr. Shariif
                Saalax Maxamed oo ku qoran bogagga buugga ugu horreeya iyo faalladaan
                kooban oo uu qoray Axmed F. Cali “Idaajaa” kuna yiri:</p>
            <p>Qarnigii sagaal iyo tobnaad sanooyinkii ugu dambeeyey iyadoo ay mugdi
                tahay oo geyiga Soomaaliyeed hurdo dheer lagaga jiro, dadkuna ay garan
                la’ yihiin dulucda shishe ee ay caddaanku xeebaha uga soo degeen ayuu
                xiddig iftiin badani markii loogu baahi weynaa dhulka ka gees iyo ka
                gees kaahiisa wada gaarsiiyey. Xiddiggaas oo ahaa Sayid Maxamed Cabdille
                Xasan wuxuu sabab u noqday dad kumanyaal qof gaaraya oo Soomaali ahi
                inay markii ugu horreeyey ul iyo diirkeed noqdaan oo intay
                tol-sheegadkii sanka ka qabsadaan ay dan guud iyo gumeysi nacayb isku
                dhaarsadaan.</p>
            <p>Sayid Maxamed wuxuu ahaa madaxdii dalkeenna ka soo baxday kii ugu
                horreeyey oo gartay inuu tol-sheegadku yahay sababta uu gumeysigu ugu
                soo dhiirraday goor barqo ah inuu Berbera ka soo dego, kuna guuleysto
                isagoon qori lagu tuurin, inuu shiddo yari dalka, dadka iyo diintaba ku
                weeraro. Runtaas iyada ah ayaa u horseedday inuu abuuro bulsho uu
                tol-sheegadku ka xaaraan yahay oo Daraawiish lagu magacaabo, markii la
                rabana Dariiqo lagu naanayso. Dadku wuxuu u ahaa Daraawiish, gaalo iyo
                gaalo-raac, labadaa qolo ee dambena uma kala soocnayn, wuuna ku
                hagaagsanaa, nin walboo kalena sidaas bay ula ekaan lahayd.</p>
            <p>Wuxuu ahaa xiddiggii suurageliyey in magaca Soomaaliya xarumaha Yurub
                lagaga haasaawo oo Ingiriis oo adduunka ballaaran ugu xoog weynaa xasil
                iyo hoyasho sanba geed dheer uga laalay, ummaddiina dawladdoodii ka soo
                horjeediyey ilaa ay wargeysyadii af buuxa ku yiraahdeen, “Waa inuu
                Ingiriisku dalka Soomaaliya ka baxaa! Gacanta ha kala baxo dagaalka
                Wadaadka ee geerida saraakiisha iyo baaba’a hantida mooyaane aan guushu
                ka soo dhoweyn!”</p>
            <p>Maragga uu cadawgaagu kuu furo ayaa looga kalsooni badan yahay midka
                ay inta kula jirtaa kuu furto, Sayid Maxamedna waxaa marag u furay
                raggii ay tiirrida ahaayeen ee ay iswarmaynayeen. Geesinnimadii,
                tab-aqoontii, abaabulkii dadka iyo daljeclidii uu ku tilmaannaa ayaa ka
                xoog batay beentii ay ka faafiyeen cadawyadii uu dibadda iyo gudahaba ku
                lahaa; markaas bay marar badan ku qasabtay inay runta carrab baabaan oo
                ay qoraalladooda ku sheegaan wixii uu dhabtii ahaa, iyagoo weliba
                maamuusaya!</p>
            <p>Soomaali aan tiro yarayn ayaa beentaas la faafiyey ku sirmay oo weli
                laga dhaadhicin la’ yahay inuu Sayid Maxamed ahaa nin aan magac-doon iyo
                dan gaar ah u halgamayn ee uu ku hammiyi jirey oo keliya danta guud iyo
                gobeynta geyiga uu ku abtirsado. Ha yeeshee inta sida dhabta ah u
                fekertaa way garan karaan sida fudud ee – hadduu rabo – uu Ingiriiska
                iyo Talyaanigaba uga heli lahaa xariir aan cid kale horay loo huwin.
                Haddii uu “hawraarsan” ku oran lahaa gumeysigii uu la dagaallamayey
                wuxuu Ingiriis iyo Talyaaniba ka heli lahaa tixgelin ka weyn tii ay heli
                jireen Garaad Maxamuud Cali Shire, Boqor Cismaan Keenadiid, Cali
                Keenadiid, Suldaan Cabdiraxmaan Cali Ciise, Muuse Igarre iyo cuqaashii
                badnayd ee gumeysiga hor socotey.</p>
            <p>Boqorradii iyo suldaannadii Soomaalidu ma ahayn oo keliya dadkii
                Sayid Maxamed colaadiyey amaba Daraawiish naafeeyey. Waxaa kuwaas uga
                halis badnaa aftahannadii Cali-Dhuux lahaa, Cali Jaamac Haabiil lahaa,
                Yuusuf Ibraahim “Yuusuf-Dheere” lahaa oo in badan ku dedaaley inay
                dhismaha Daraawiisheed kala furfuraan, dadweynaha taageersanna ka
                yaaciyaan. Markaad u dhabbo gashid maansooyinkii ay raggaasi Sayid
                Maxamed u tirin jireen ku arki maysid wax dareen ah oo ay taliskii
                shisheeyaha ka qabeen. Waxaad moodeysaa colaad qabyaaladeed inay
                shidaysey, isla markaasna ay u qaadan la’aayeen wadaad gabayaa ah oo
                iyaga oo kale ahi inuu intaas oo xarumood ka taliyo, boqollaal kun oo
                qofina ay ka talo dhawrto! Taas waxay ku qarin jireen inay goor walba ku
                celceliyaan dadkii Soomaaliyeed ee gulufyadii Daraawiisheed sababsan
                jirey ama xoolahooda ku waayi jirey, waxse loo baahnaa inaan dooddoodu
                taa ku ekaane ay si uun isugu day aan inay heerka fekerka Sayidka soo
                gaaraan, indhahoodana u furaan halistii uu dalku ku jirey iyo danta fog
                ee halganka laga lahaa.</p>
            <p>In badan ayuu Ingiriisku raadiyey tab uu kaga hortago dicaayaddii
                ballaarnayd ee Sayid Maxamed iyo guubaabadii badnayd ee uu Soomaalida ku
                dhex fidin jirey. Taas kuma uu guuleysan, waxsuu helay cid u fulisa.
                Aftahannadii Soomaaliyeed qaar ka mid ah ayaa iyaga oo aan garanayn,
                gumeystayaashii kaalmo weyn u geystey, maxaa yeelay maansadoodu waxay
                ahayd hub Sayidka lagu heeri karey oo aan Ingiriis gacanta ugu jirin,
                Cali Jaamac iyo Cali-Dhuuxse sahal u ahaa! Sayid Maxamed isagoo aan
                cabsan oo aan u debcin aftahannadaasi ceebayntii ay u soo diri jireen
                ayuu gaashaanka u qabtay oo giddigood lugaha isugu duway. Mid mid ula
                hadal, wadarna wax u wada yiri, kol walbana carrabkiisii seefta ahaa
                ayuu kaga adkaan jirey. Mar uu aftahannadaas wadar ahaan ula hadlayey oo
                uu u sheegayey dandarrada ay qaayibeen, dulliga u dambeeyana uu
                dareenkooda gelinayey wuxuu ku maansooday:</p>
            <p>Ha’i tiri horaa rag ugu lumay himiladoodiiye<br />
                Hawadooda beentaa ayay hebello eedeene<br />
                Waxay hoosta gaal uga jiraan inuu u hiishaaye<br />
                Isna inuu halaaguu rabaa hogob ka tuuraaye<br />
                Uu u hor kacaa naarta iyo holacyadeediiye<br />
                Hunguraa u geeyaye anfaco hooya muu orane<br />
                Hantidooda inuu dhoofiyuu haabka ku hayaaye<br />
                Oo weliba uu ugu hanjebi dhiifna ku hadlaaye<br />
                Ay hoos indhaha uga rogaan sida haweenkiise<br />
                Habaar baa ku biiriyo cuqubo waalidoo hore e<br />
                Inuu hoysto mooyee wax kale show umay harine!</p>
            <p>Waxaa hubaal ah taariikhdu inay Sayid Maxamed u xusuusan doonto
                aftahannimo iyo waddaninimo, Cali Jaamac iyo raggii la midka ahaana ay
                ku xusuusan doonto aftahannimo keliya iyo dhaqdhaqaaq waddani ah inay
                colaadin jireen.</p>
            <p>Qofkii raba Sayid Maxamed wuxuu dhabtii ahaa inuu ogaado ha akhriyo
                meerisyadan aan leexleexadka lahayn ee uu ku leeyahay:</p>
            <p>Dagaalkii Nasaarada anaa daalib ku ahaaye<br />
                Dalka ma lihid anigaa ku iri dooro weynaha e<br />
                Daliilkii Rasuulkii anaa doonayoo helaye<br />
                Anaa diidey maantuu lahaa deeqan iga hooye<br />
                Diinkayga anigaan ku gadan dabaqi naareede<br />
                Anaan labada daarood ta hore derejadaynayne!</p>
            <p>Sayid Maxamed in lagu murmaa gar weeye, maxaa yeelay wax weyn buu ku
                dhaqaaqay, had iyo goorna ninkii wax weyn ku dhaqaaqaa gef buu ku
                dhacaa. Ninka aan gefini waa midka meel iska fariista oo danta uu
                leeyahay iyo midda xaaskiisa uun ka welwela, Sayid Maxamedna nin
                jaadkaas ah ma ahayn, kana han weynaa. Taas markii maskaxda la geliyo oo
                la isu miisaamo wanaaggii uu Soomaali u qabtay iyo dhibaatadii ay
                Daraawiishi qaarkeed u geysatay ayaa loo garaabi karaa, lana oran karaa,
                “Allaylehe wanaaggii uu muujiyey iyo dabkii uu oogey ayaa ina
                halmaansiin kara gefafkii uu ku dhacay iyo goldalooladii uu taliskiisu
                lahaa.” Fekerka wacani sidaas buu wax isu barbar dhigaa, mana aha inaynu
                waqtigeenna qaaliga ah ku luminno wax-dhacsiinta ruuxa canbaaraynta
                qayaxan u jeeda ama aan xukunkiisu kala hari karin.</p>
            <p>Sheekh Jaamac oo lagu tilmaami karo inuu yahay nin ururinta
                taariikhda Soomaalida, gaar ahaan taariikhda Daraawiisheed xoog iyo
                maalba u huray, waxa uu buuggan si tifaftiran uga sheekaynayaa
                taariikhdii Sayidka iyo Daraawiishtii uu bilagwii qarnigaan dalkeenna ka
                abaabuley. Si fudud oo macaan suugaaneed ku dhafan yahay, qof walibana
                garan karo ayuu taariikhdaas u soo bandhigayaa, isagoo aan eexanayn,
                jidbo baarista cilmiga ka fogeysaana aysan sheegista runta ka ilduufin.
                Waxaan arki jirey isagoo xafiis iyo guri, saacad shaqo iyo saacad
                nasasho, habeen iyo maalin, dharaar fasax ah iyo dharaar hawleed intuba
                ayan u kala soocnayn oo mar walba ku taamaya maalintii uu Sayid Maxamed
                iyo dadweynaha Soomaalida si qumman isu tusi lahaa. Buuggiisan ku hor
                yaal markaan akhriyeyna waxaan iskula hadlay, “Qoor iyo xero dantii uu
                ku taami jirey guul buu ka gaarey, taariikhdii Daraawiisheed qofkii
                dooni jireyna buuggan buu ka aflixi karaa.” Kama uu daalin sheekhu, in
                uu meelo fogaan badan u socdaalo, si uu ula kulmo oday Sayidka arkay ama
                ka sheeko qaba, kama daalin inuu raadiyo buug aan maanta si fudud loo
                heli karin oo taariikhda Daraawiisheed lagu xusay, kamana daalin inuu
                hantidiisa kooban ku bixiyo, wax walba oo u suuragelin kara ogaanshaha
                taariikhdaas iyada ah oo aad mooddo inay maanta buuggan ku dhan
                tahay.</p>
            <p>Isagana taariikhda ayaa u abaal gudi, innaguna aan isku dayno inaynu
                si qumman u garanno falsafaddii Sayid Maxamed iyo dad ninkuu ka
                ahaa.</p>
            <p>Axmed F. Cali “Idaajaa”</p>
            <p>DHAMMAAD</p>



        </div>
    </main>
</body>

</html>