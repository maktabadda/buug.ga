<!DOCTYPE html>
<html lang=so>

<head>
    <meta charset=utf-8>
    <title>hoyga buugta</title>
    <meta content="hoyga dhigaalka afkeenna hooyo" name=description>
    <meta content=#212121 name=theme-color>
    <meta content="dark light" name=color-scheme>
    <meta content=#ffffff name=msapplication-TileColor>
    <meta content="width=device-width,initial-scale=1" name=viewport>
    <link href=/stylesheet.css rel=stylesheet>
</head>

<body>
  <main class=normalize>
    <div class="content">
      <h1 class="title">Beerta Xayawaanka – Joorji Orweel</h1>

      <p>BEERTA XAYAWAANKA JOORJ ORWEL</p>
      <p>Waxa turjumay M. Y. Cartan</p>
      <p>PONTE INVISIBILE redsea-online.com</p>
      <p>Iswaydaarsi 1</p>
      <p>BEERTA XAYAWAANKA</p>
      <p>uu qoray JOORJ ORWEL</p>
      <p>uu tarjumay MAXAMED YUUSUF CARTAN</p>
      <p>PONTE INVISIBLE REDSEA-ONLINE.COM</p>
      <p>REDSEA-ONLINE.COM Culture Foundation Fidiyaha Aqoonta iyo Ereyga
        Dhigan – Xarunta Dhexe Daarta Oriental Hotel – Hargeysa, Somaliland
        Telephone: 00 252 2 525109 | 00 252 2 4299088 email:
        bookshop@redsea-online.com</p>
      <p>Ponte Invisible Inquiries to the editor Jama Musse Jama Via Pietro
        Giordani 4, 56123 Pisa, Italy www.ponteinvisibile.com email:
        editor@redsea-online.com | editor@ponteinvisibile.com</p>
      <p>Copyright © George Orwell Published with permission given by the wife
        of George Orwell to M Y Cartan.</p>
      <p>Translation – Copyright © Maxamed Yuusuf Cartan Printed with
        permission of late Maxamed Yuusuf Cartan’s family.</p>
      <p>Published by Ponte Invisibile (redsea-online), 2011, Pisa I</p>
      <p>Second Edition (and the First Edition of Ponte Invisibile) 2011
        Copyright © Ponte Invisibile Edizioni 2011 A REDSEA-ONLINE Publishing
        Group Company. ISBN 88-88934-20-0 EAN 9788888934204</p>
      <p>PRINTED AND BOUND IN ITALY. All rights reserved. No part of this
        publication may be reproduced, stored in a retrieval system, or
        transmitted, in any form or by any means, electronic, mechanical,
        photocopying, recording or otherwise, without the prior permission of
        the publisher. www.redsea-onIine.com/books</p>
      <p>Suggested classification for the librarians Beertii Xayawaanka/ Joorj
        Orwel (in English George Orwell) pp. 138 cm. 14×21 Includes Index. ISBN
        88-88934-20-0 EAN 9788888934204 I. Beertii Xayawaanka II. / Joorj Orwel
        (translated by Mohamed Yuusuf Cartan) / III. Literature / Fiction.</p>
      <p>Waxa lagu saxay Ubbo – Quraar iyo Higgaadshe kuu saxa af Soomaaliga.
        Qaybta buugga ee sheekada waxa loo daayay higgaaddii uu qoraagu ka tagay
        inkasta oo aanay sax ku ahayn xeerka maanta ee higgaadda Af Soomaaliga.
        Ka eeg www.redsea-online.com/ubbo Fasax ay bixisay afadii Orwel ka tagay
        ayaa buugga lagu soo saaray. Daabacaadda turjuman waxa laga helay fasax
        ehelkii turjumaaga. Lama guurin karo, lamana sawiri karo qayb ka mid ah
        buugga ama buugga dhammaantiiba, iyada oo la helo oggolaanshaha ninka
        buugga tarjumay mooyaane. Gal aan ahayn kan uu ku soo baxay lama gelin
        karo.</p>
      <p>Waxa lagu daabacay: Daabacaadda Kowaad Madbacadaha Al Ahraam, Qaahira
        Oktoobar, 1979.</p>
      <p>Daabacaadda Labaad Pont Invisibile Ed (redsea-online.com) Pisa, Meey,
        2011.</p>
      <p><strong>Afeef:</strong> Waxa lagama maarmaan ah in la sheego
        Af-Soomaaliga ay ku dhigan tahay sheekadani. Turjumaha buuggu waxa uu
        qorey dhiganahan iyada oo aan wali qoraalka Af-Soomaaliga si rasmi ah
        loo taabbagelin sharciyadiisa aynu maanta adeegsanno. Soo saare ahaan
        waxa aannu door bidnay in tixgelin aan siinno qoraalkii asalka ahaa ee
        uu ka tagay Alle ha u naxariistee Maxamed Yuusuf Cartan, isla markaana
        annaga oo ogsoon in sharciyada higgaadda Af-Soomaaliga ee maanta aanay
        meelo badani ku saxnayn, waxa aannu u badheedhnay in aannu sidiisa ku
        daabacno. Hordhaca uu turjumuhu ka qorey dhigista Af-Soomaaliga waxa
        kale oo ay ka marag kacaysaa xasillooni darrada wali haysata dhigista
        Af-Soomaaliga, iyo baahida rasmiga ah ee loo qabo in mar kale la is hor
        fadhiisto oo dib loo eego sharciyada higgaadda ee Af- Soomaaliga.
        <strong>TUSMO</strong> Hordhac – Maxamed Yuusuf Cartan Beerta Xayawaanka
        – Joorj Orwel (waxa turjumay Maxamed Yuusuf Cartan) Bayaamin daabacaadda
        labaad – Jaamac Muuse Jaamac Dabadhah: Kuma ayuu ahaa Maxamed Yuusuf
        Cartan?
      </p>
      <h2 id="hordhac">Hordhac</h2>
      <p>Farax weyn ayay noo tahay in aannu markii u horreysey u soo bandhigno
        dadka ku hadla Af Soomaaliga, buuggan magaciisu yahay ‘Beerta
        Xayawaanka’ (Animal Farm). Buugga waxa ku qoray Af Ingriisi nin
        magaciisa la odhan jirey Erik Aartar Beleer (Eric Arthur Blair) oo
        magacca uu wax ku qoraa ahaa Joorj Orwel (George Orwell),
        dhalashadiisuna ahayd Ingiriis. Orwel waxa uu ku dhalshay dalka Hindiya
        markii sannadku ahaa 1903, halkaas oo aabbihii ka mid ahaa shaqaalaha
        Dawladda Ingiriiska oo u talin jirey Hindiya berigaas. Sannadkii 1907
        ayaa reerkii ku soo laabtay Iglan, isagiina halkaas ayuu ka galay
        dugsiyada ilaa uu ka baxayey dugsiga sare ee Iiton 1921. Sannadkii ku
        xigeyna waxa uu galay ciidanka Bileyska ee Barma oo iyana Ingiriisku u
        talin jirey. Toddoba sannadood buu u shaqeynayey ciidanka Bileyska
        Barma. Wax Orwel qoro oo soo baxa waxa u horreeyey maqaal uu ku qoray
        jariidad Faransiis ah sannadkii 1928. 1929 kii markii uu ku soo laabtay
        Iglan, macallin u shaqeysta is-kiis oo guryaha wax ugu dhiga dadka ayuu
        noqday. Dabadeedna cabbaar buu dugsi wax ka dhigay. Hase yeelshee,
        markii caafimaad kiisu u oggolaan waayey in uu sii wado macallinnimada
        ayuu iska daayey. Guryaha buugagga lagu gado mid ka mid ah ayuu markaas
        ugu shaqeeyey kaaliye aan joogto ahayn. Dabadeedna jariidad buu u
        shaqeeyey oo u ahaa faalleeyaha buugagga cusub ee soo baxa. Shaqadaas
        ayuu hayey ilaa 1940kii. Sannadkii 1936 dabayaaqadiisii, Orwel waxa uu
        aaday dalka Isbeyn si uu halkaas uga soo dagaallamo isaga oo barbar kala
        soo jeedey qoladii u dagaallamaysey si ay Isbeyn uga dhigaan
        Jamhuuriyad. Halkaas ayaa Orwel lagu soo dhaawacay. Dagaalkii Labaad ee
        Adduunkana waxa uu ka mid ahaa ciidan loogu tala galay in ay waddanka ka
        ilaaliyaan gudaha. 1940 – 1943kii waxa uu ka shaqeynayey Qaybta Dalalka
        Bariga ee Idaacadda Bii.Bii.Sii. Wargeyska la yidhaahdo Tribyuun
        (Tribune) oo qaybtiisa suugaanta uu tifatire ka ahaana, bog buu si
        joogto ah ugu qori jirey faallo la xidhiidhdha suugaanta iyo siyaasadda.
        Sannadkii 1945 Wargeyska Obsaafar (Observer) buu u noqday weriye uga soo
        warrama dagaalkii markaas socdey; dabadeedna si joogto ah buu wax ugu
        qori jirey wargeyska Wararka Galabta ee Manjestar (Manchester Evening
        News). Orwel waxa uu qabey qaaxo. 1947 – 1950kii cisbitaalka ayuu marna
        gelayey, marna ka soo baxayey. Waxa uu dhintay 1950kii isaga oo lix iyo
        afartan jir ah. Buugag badan baa Orwel qoray intii uu noolaa. Hase
        yeelshee, waxa uu ku noqday caan labada buug ee la kala yidhaahdo
        ‘Beerta Xayawaanka’ iyo ‘1984’ – labadaas buug oo mid walba laga iibiyey
        buugag kor u dhaafay laba malyuun. ‘Beerta Xayawaanka’, oo ah buuggan
        aannu markii u horreysey ku soo ban dhigaynno Af Soomaali, waxa uu ka
        sheekeynayaa sida koox xayawaan ah oo ku noolayd beer mar keli ah uga
        gilgilatay dulmigii Bani-aadmigu ku hayey. “Kacaan weeye arrinta innala
        gudbooni,” markii ay yidhaahdeen, ayay dabada kaga dhaceen Bani-aadmigii
        addoonsan jirey ee iyaga uun ku kor noolaa. Hase yeelshee, yididdiilo
        kasta oo hore ay u qabeen iyo himilo kasta oo ay lahaayeen waxa ay
        baabe’een markii xukunku u galay gacanta koox xayawaanka ka mid ah oo
        taladeedii noqotay been, musuqmaasaq, dil iyo argagixis ay kula kaceen
        xayawaanka kale. ‘Bulshadii sinnaatay ee ka xorowday gaajo iyo karbaash,
        bulshadii mid kastiiba shaqeynayey inta tamar tiisu tahay, bulshadii
        kooda xoogga weyni ilaalinayey kan taagta daran’ ee ay higsanayeen waxa
        ay ku danbeysey ‘goor ey bahalo ah oo gurxamayaa meel la arko ku
        meereystaan; goor ay cid walba sandulle ku noqotay in ay daawadaan
        jaallayaal shooda oo hor tooda xubin-xubin loogu jarjarayo’. Dhaqanka
        Soomaalidana kuma ah wax cusub in xayawaanka laga hadliyo sida buuggu
        uga hadalsiinayo oo kale; sheekooyin badan oo dhaqanka Soomaalida ku
        jiraana waxa ay ku saabsan yihiin xoolaha la dhaqdo iyo habar-dugaagga,
        oo labaduba si aad ah ugu xidhan yihiin nololsha dadka. Hase yeelshee,
        dhaqannada dadyowga adduunka ee kala geddisan, iyo sida dhaqan kastiba u
        arko xayawaanka ku dhex nool (sida dhaqanka uu ka mid yahay ninka buugga
        qoray) ayaa keeni kara, in dad badan oo buugga akhriyayaa saari waayaan
        kaalinta doofaarrada. Horraantiiba waxa aannu ku sii baraarujineynaa
        dadkaas in ay jiraan dhaqanno la dhaqdo doofaarka, sida Soomaalidu u
        dhaqato xoolaha, hilib kiisana la cuno, in kasta oo caano aan laga
        maalin. Waxa kale oo aannu ku baraarujineynaa in dhaqannadaas qaar ka
        mid ahi aqoonsan yihiin in doofaarku u fariidsan yahay xayawaanka, iduhu
        u doqonsan yihiin, farduhuna u dammiinsan yihiin. Qoraalka Af Soomaaliga
        ayaannu iyana xoogaa ka odhanaynaa. Marka u horreysaba mahad weyn baannu
        u celineynaa Guddida Far Soomaalida ee soo gaadhsiisay qoraalka afka
        heerka uu maanta marayo; iyo dadka badan ee kale ee guddida aan ka mid
        ahayn, hase yeelshee, aan dedaal koodu sina uga yarayn dedaalka guddidu
        la timi. Waxba annaga oo aan ku sii dheeraan ayaannu aqoonsan nahay in
        abaal-gud koodu iman doono goorta ummadda Soomaaliyeed la soo noqoto
        awood ay ku abaal mariso ninkii wanaag u galay iyo kii xumaan ka
        galayba. Markii aannu isku daynay in aannu buuggan u beddelo Af
        Soomaali, haddiiba waxa aannu ku dhufannay foodda dhibaatooyin badan oo
        la xidhiidha qoraalka Afka. Dhibaatooyin kaas waxa u horreeya xuruuf ay
        nala noqotay in ay laba laabmaan sida: ‘dh’da,’x’da, ‘q’da, ‘c’da iyo
        ‘h’da. Xuruuf taas oo dhanna waannu laba laabnay goor kasta oo ay nala
        noqotay in ay u baahan yihiin laba-laabid. ‘Dh’da haddii aannu ku
        horreynno, dhibaatada ‘dh’da laba laabantaa waxa ay u gaar tahay dadka
        ku hadla ‘dh’da oo ka duwan kuwa ku hadla ‘r’da meelaha la isku beddelo
        ‘dh’da iyo ‘r’da. Waxa ay nala tahay in dadka ‘dh’da ku hadlaa leeyihiin
        ‘dh’ culus iyo ‘dh’ fudud; halka dadka ‘r’da ku hadlaa ka leeyihiin ‘dh’
        culus oo keli ah. Meelaha dadka ‘dh’da ku hadlaa ka isticmaalaan ‘dh’da
        fududna, dadka ‘r’da ku hadlaa waxa ay ka isticmaalaan ‘r’. Sidaas
        darteed ayaan dadka ‘r’ da ku hadlaa u baahnayn in ay laba laabaan
        ‘dh’da; dadka ‘dh’da ku hadlaase u baahan yihiin laba-laabidda ‘dh’da si
        ay u kala soocaan ‘dh’da culus iyo ‘dh’da fudud. Laba-laabidda ‘dh’du
        maanta ma aha arrin fudud, maxaa yeelay, hindisaha hore ee qoraalka oo
        ‘dh’da u gartay wada-jirka labada xaraf ‘d’ iyo ‘h’ ayaan tix gelin in
        ‘dh’du laba laabanto. Sida Afku u qoran yahay maantana waxa uu khasbayaa
        in laba-laabidda ‘dh’du u qormo ‘dhdh’ taas oo aan noola muuqan wax la
        aqbali karo. Waxa beegan oo ay nala tahay in dadka qoraalka Afka
        daneeyaa arrinta ka geystaan talooyin si ay u suurtowdo in xarafka ‘dh’
        si hawl yar u laba laabmo. In xarafka ‘dh’ u laba laabmo dadka ku hadla
        ‘dh’da, sida aannu horeba u sheegney, shaki kuma jiro. Tusaalena waxa
        innoogu filan: Fadhiiso oo ‘dh’ fudud ah, dadka ‘r’da ku hadlaana u
        qoraan fariiso iyo fadhdhi oo ‘dh’ culus ah, dadka ‘r’da ku hadlaana u
        qoro fadhi; in kasta oo ay nala tahay in iyaga qudh dhoodu u qori karaan
        fadhdhi, kol haddii si loogu wada dhawaaqayo, looguna dhawaaqayo
        fadh-dhi ee aan loogu dhawaaqayn fa-dhi. Tusaale kalena waxa weeye:
        Fadhi maayo oo macne heedu yahay qodi maayo ama baadhbaadhi maayo oo
        ‘dh’ fudud ah, dadka ‘r’da ku hadlaana u qoraan fari maayo iyo fadhdhi
        oo ‘dh’ culus ah, horena aannu u taabannay. Waxa isna jira ereyga cadho
        oo macni hiisu yahay xanaaq oo ‘dh’ fudud ah, dadka ‘r’da ku hadlaana u
        qoro ‘caro’ iyo ereyga ‘cadhdho’ oo ‘dh’ culus ah, macna hiisuna yahay
        cudur ku dhaca jidhka. Ereyada innoo muujinaya in ‘dh’du laba laabanto
        waa badan yihiin sida: aan gaadho, aan baadho, aan saydho oo dhammaan
        ‘dh’ fudud ah iyo aad gaadhdho, aad baadhdho aad saydhdho, oo ‘dh’ culus
        wada ah, loona akhriyayo: aad gaadh-dho, aad baadh-dho, aad saydh-dho,
        lagana dhigi karo sida saxa ah: aad gaadhto, aad baadhto, aad saydhto.
        Xarafka ‘y’ ayaannu isagana laba laabnay. Marar badan oo ay nala noqotay
        in uu laba-laabid u baahan yahayna waannu ka deynnay si aannaan buugga
        akhris kiisa u gelin dhibaato. Meelaha aannu ka fursan weyney ‘y’da
        laba-laab keeda waxa ka mid ah: erey, ereyyo oo loogu dhawaaqayo
        erey-yo, iyada oo ‘yo’da xagga danbe tilmaameysa jamac, sida balli,
        balliyo. Wayna nala toosnaan weydey in ereyga loo qoro sida faaftay ee
        ah: ereyo oo loogu dhawaaqayo ereyo. Horta wax ‘ere’ la yidhaahdaaba ma
        jiro. Haddii si daas la yeelona waxa ay nala tahay in ereygii si xun loo
        qalay oo laga tegey xaraf ka mid ah asalka ereyga, kaas oo ah xarafka
        ‘y’. Ereyyada kale ee arrin taas la xidhiidha waxa ka mid ah: gabay,
        gabayyo, gabayyaa; odey, odeyyo, odeyyaal; looguna dhawaaqayo gabay-yo,
        gabay-yaa; odey-yo, odey-yaal. Ereyga fule ama fuley hadba sida loo
        yaqaan, oo macna hiisu yahay qofka cabsada marka uu yahay jamac waxa loo
        qorayaa laba siyood oo ku xidhan hadba sida qofku u yaqaan ereyga –
        Fule, fuleyaal; fuley, fuleyyaal. Xuruufta ‘q’, ‘c’, ‘x’ iyo ‘h’,
        iyaguna waa laba laabmaan, gaar ahaan marka ay ugu danbeeyaan magac lab
        sida: xaq, faq, naq, baaq, baac, sac, laac, guux, foox, loox, rah, daah
        oo goorta la raaciyo qodobka caddeynta u qormaya: xaqqa, faqqa, naqqa,
        baaqqa, baacca, sacca, laacca, guuxxa, fooxxa, looxxa, rahha, daahha;
        looguna dhawaaqayo: xaq-qa, faq-qa, naq-qa, baaq-qa, baac-ca, sac-ca,
        laac-ca, guux-xa, foox-xa, loox-xa, rah-ha, daah¬ha. Ereyyada kor ku
        xusan marka lagu xidhiidhiyo ’tilmaan lahaansho’ sida: kayga, kiisa,
        keeda, tayda, teeda iwm, waxa ay u qormayaan sidan: xaq, xaqqa, xaq
        qeeda, xaq qayga, xaq qaaga, xaq qiisa. sac, sacca, sac ceeda, sac
        cayga, sac caaga, sac ciisa. loox, looxxa, looxxeeda, looxxayga,
        looxxaaga, looxxiisa. daah, daahha, daah heeda, daah hayga, daah haaga,
        daah hiisa. Marka ereyga loo qoro sida kor ku tilmaaman oo la kala reebo
        magacca iyo tilmaanta lahaansho, waxa meelsha ka baxaya ereyyadii
        dhaadheeraa ee qoraalka iyo akhriskaba ku ahaa dhibaato. Guud ahaan waxa
        ay nala tahay in ay laba laabmaan xuruuf ka badan kuwii la yidhi waa ay
        laba laabmaan. Waxa ay nala tahay waqti gan la joogo in la sheego
        xuruufta la hubo in aanay laba laabmin oo keli ah, kuwa kalena loo
        dhaafo hadba sida aqoontu u korodhto. Ilaa imminkana waxa aannu odhan
        karnaa, malaha ‘k’ da iyo ‘t’ da oo aan si doodaba ereyga Soomaaligu ku
        dhammaan ayaan u baahnayn laba-laabid, in kasta oo odhaah daas qudh
        dheeda laga doodi karo. Xuruufta laba laabanta ee aannu hore uga
        faalloonay ka sokow, waxa jira marar badan oo falku ku dhammaado ‘y’ oo
        aannu laba laabnay ‘n’da ka danbeysa ‘y’da marka qofka kowaad ee jamacca
        ahi hadlayo sida: hay, aannu haynno; lay (laa), aannu laynno; ray, aannu
        raynno; goy (goo), aannu goynno; gey (gee), aannu geynno; qoy (qoo),
        aannu qoynno; hoy (hoo), aannu hoynno; iyada oo aannaan laba laabin kuwa
        kale: cay, aannu cayno; day, aannu dayno; dhay, aannu dhayno; qoy, aannu
        qoyno. Waqti ganna wax badan kama odhan karno sababta ‘n’du u laba
        laabantay qaybta hore, qaybta danbese u laba laabmi weydey. Qaybta hore
        magacyada ka sameysmaa waa: hayn, layn, rayn, goyn, geyn, qoyn iyo hoyn,
        iyada oo ‘no’ danbena tilmaameysa qofka kowaad ee jamacca ah (Annaga ama
        Innaga). Qaybta labaad magacyada ka sameysmaa waa: caayid, dayid,
        dhayid, qoyid. Arrinta ka-faallood keedu waa mid u taal culimada
        qoraalka Afka iyo ciddii kale ee daneysa. In taas waxa noo raaca oo
        aannu soo qaadeynaa falal badan oo ku dhammaada xarafka’d’, sida: gad,
        qaad, shid, jiid, iwm. Laba siyood baannu u isticmaaleynaa fal kasta si
        aannu u muujinno ujeeddada aannu ka leenahay: way gadday, way gadatay;
        way qaadday, way qaadatay; way shidday, way shidatay; way jiidday, way
        jiidatay. Ujeeddada yaduna waxa weeye goorta falka loo isticmaalo sida
        labaad, laguna isticmaalo qofka saddexaad ee jamac ah (iyaga); ama qofka
        saddexaad ee keli ah ee lab (isaga); ama qofka kowaad ee keli ah
        (aniga). Tusaale ahaan haddii aannu u qaadanno qofka kowaad ee keli ah,
        waxa aannu aragnay in sida faaftay ee falal kaas loo qoraa tahay: waan
        gatay oo qaatay. Markii aan ka jiitay meelshii aan ka gatay, baan dab
        shitay. Annagase waa nala noqon weydey in qoraalka falalku si daas
        yahay. Iyada oo lagu dhawaaqo mooyaane, ereyyada laguma suureyn karo
        falalka ay ka yimaaddeen ee ah: gad, qaad, shid, iyo jiid. Sababtu waxa
        weeye iyada oo laga tegey xaraf ka badh ah ereyga, oo la’aantiis aan
        ereygu macne yeelan karin, kaas oo ah xarafka ‘d’. Waxay nala tahay in
        aan xaraf shibbane ahi lumi karin, wuuse isbeddeli karaa sida: ‘n’ iyo
        ‘m’, la isku beddelo; ‘b’ iyo ‘w’, la isku beddelo; ‘g’ iyo ‘k’ la isku
        beddelo. Xaraf shaqal ahise waa lumi karaa. Si daas dar teed, falalka
        qoraal kooda iyo dhawaaq qooduba waxa ay noqonayaan: waan gadtay oo
        qaadtay. Markii aan ka jiidtay meelshii aan ka gadtay baan dab shidtay
        ‘d’da dhawaaq qeedu haddii uu aammusan yahay waxba kuma jabna. Lagamase
        tegi karo, bay nala tahay. Faallada la xidhiidhta qoraalka Afka waxa
        aannu ku soo gebagebeeneynaa ereyyo kale oo iyana qoraal koodu nagu
        adkaaday; sida faaftay ee loo qoraana na qancin weydey. Ereyya daasi
        waxay ku dhammaadaan xarafka T. Qaar waa falal sida: hel, dil, fil, iwm;
        qaarka kalena waa magacyo dheddig sida: Hal, meel, beel, fool iwm.
        Falalka haddii aannu ku horreynno, dhibaatada nala kulantay waxa weeye
        sida falku u qormayo goorta lagu isticmaalo: qofka labaad ee keli ah ama
        jamac ah (adiga iyo idinka) iyo qofka saddexaad ee keli ah ee dheddig
        (iyada). Sida faaftay, falka ‘hel’ marka lagu isticmaalo qofaf kaas
        aannu kor ku sheegnay waxa loo qoraa sidan: waad heshay, (adigu); waa
        aydin hesheen (idinku); way heshay, (iyadu). Waxa meelsha ka baxay
        xarafka ‘l’ oo falka ‘hel’ aanu ka maarmin. Waxa la lumiyey xaraf
        shibbane ah oo ay tahay in aanu lumin, sida aannu hore u sheegnay. Waxa
        ay nala tahay in aan qoraal kaasi toosneyn, oo erey yadaasi u qormayaan
        sidan: waad helshay (adigu); waa aydin helsheen (idinku); way helshay
        (iyadu). Aamusnaanta ‘l’du waxba ma dhimeyso. Waxaase lagama maarmaan ah
        in ay joogto oo aan la lumin. Magacyada dheddig ee ku dhammaada xarafka
        ‘l’ waxay la mid yihiin falalka oo iyagana waxa laga lumiyaa ’l’da
        goorta lagu xidhiidhiyo qodobka caddeynta oo ah ’sha’da. Waxa faaftay in
        magacya daas loo qoro sidan: hal, hasha; meel, meesha; beel, beesha;
        fool, foosha; iwm. Sidii hore oo kale waxa la lumiyey xarafka ’l’da oo
        ka tirsan asaaska ereyga. Waxa ay nala tahay in qoraalka ereyya daasi
        noqdo sidan: hal, halsha; meel, meelsha; beel, beelsha; fool, foolsha.
        Aamusnaanta ’l’du waxba ma dhimeyso oo ’sha’da ayaa la xoojinayaa ama la
        shedayaa; waase in ay joogto oo aanay lumin. Faalla daas dheer ee ku
        saabsan qoraalka Afka ugama jeedno in aannu cid ku xumeynno, ama aannu
        sheeganno aqoon aannaan lahayn. Ujeeddada aannu ka leenahay faallada waa
        laba: Ujeeddada kowaad waxa ay tahay in aannu uga sii digno dadka
        akhriyaya buugga in ay kala duwan yihiin sida ay u qoraan ereyyada qaar
        kood iyo sida aannu u qornay. Maskax dayaduna waa u furan tahay cid
        kasta oo nagu baraarujisa gef aannu galnay, annaga oo fileyna in gefaf
        badani ku jiraan. Ujeeddada labaad ee aannu ka leenahay faallada
        qoraalka Afka waxa weeye in aannu ku baraarujinno inta xiiseysa qoraalka
        Afka oo ay ku jiraan mas’uuliinta, culimada Afka, wargeysyada iyo
        dadweynuhuba in qoraalka Afku yahay bilow weli ceedhiin, hore-u-marin
        tiisuna u baahan tahay hawl aan yarayn. Ugu danbeyntiina waxa aannu
        qireynaa kaalinta weyn ee soo-saaridda buugga ay ka qaadteen Qaalib
        Muuse Caafi, Axmed Zaki Guuleed iyo Cabdillaahi Cabdi Axmed oo dhammaan
        tood waqti badan ku lumiyey; talooyin iyo toostoosin aan la qiimeyn
        karin oo xagga Afka ahna noo geystay. Maxamed Yuusuf Cartan</p>
      <h2 id="cutubka-1aad">Cutubka 1aad</h2>
      <p>Ninkii la odhan jirey Mistar Joonis ee lahaa beerta lagu magcaabo
        ‘Beerta Maanor’ ayaa habeennimadii quful ku soo jebiyey xeryihii
        digaagga. Hase yeelshee, khamrigii uu iska badiyey ayaa illowsiiyey in
        uu sii xidho daloollada laga eego xayawaanka xereysan. Isaga oo
        kaalmeysanaya weegaartii iftiinka ahayd ee faynuuskii uu sidtey sameeyey
        ayuu mar kaas sii dhacdhacay qolqolka isaga oo leexaysanaya. Irriddii
        danbe ee guriga markii uu gaadhay, kabihii ayuu iska dhilliyey. Haan
        biire ku jirey oo qolka weyn tiilley ayuu mar kaas ka shubtay bakeeri
        isaga oo is-leh kaasi ha kuugu danbeeyo. Bakeeri gaas markii uu laacay
        ayuu ku ciiray sariir tiisa oo afa diisu durba ka sii khuurineysey.
        Iftiinkii ka baxayey qolka Joonis seexdo markii uu demey ayaa
        nuuxnuuxsi, dhaqdhaqaaq iyo baalal bafbaf toodu saameeyeen beerta oo
        dhan. Sababtu waxay ahayd iyada oo maalinnimadii la isku sii war geliyey
        in Duqqa Mijir ku riyooday xalay riyo amankaag leh. Duqqa Mijir waxa uu
        ahaa doofaar cad oo qoodh ah, billadona ku helay bandhigyadii xoolaha ee
        la geeyey. Wuxuuna rabey in uu gaadhsiiyo xayawaanka kale riya diisu
        waxa ay ahayd. Si daas ayaa la isu sii war geliyey in lagu kulmi doono
        xerada weyn ee beerta, goorta uu horreysa ee Joonis aanu ka dhoweyn
        meelsha. Duqqa Mijir had iyo jeer magac caas ayaa loogu yeedhi jirey in
        kasta oo magacca lagu geyn jirey bandhigga xoolaha ahaa Quruxdii
        Magaalada Wellindhon aad baa looga qadderin jirey beerta. Si daas dar
        teed, xayawaanku waxay u wada diyaar ahaayeen in ay saacad hurda seegaan
        si ay u dhegeystaan waxa uu odhan doono. Xeradaas weyn ee lagu shirayey
        waxay lahayd meel ka taagan xerada in teeda kale oo rako oo kale ah. Hal
        kaas ayaa Duqqa Mijir soo kuududsaday isaga oo caws u goglan yahay,
        faynuusna kor sudhan yahay. Duqqa Mijir waxa uu ahaa laba-iyo-toban-jir
        ay fuulshay baruur dheeraad ahi beryahan danbe. Taas oo jirtey ayuu
        haddana weli lahaa muuqqii boqor lahaan jirey. Weji giisana waxa ka
        muuqdey murti-badni iyo raxmad, in kasta oo foolalsha dhaadheer aan laga
        gaabin marna. Muddo yar daba deedna, xayawaankii baa ku soo qulqulay
        xerada lagu shirayey, hal kaas oo koodii yimaaddaaba u fadhiistay sidii
        uu jeclaa. Waxa u soo horreeyey saddexdii ey: Buluubel, Jesi iyo Binjar.
        Waxa ku xigey doofaarrada oo iyagu dul kamandhuudhsaday caws goglanaa
        meel xerada xag geeda hore ah oo rakada aad ugu dhow. Digaaggu waxay
        fuuleen daaqadaha iyo irridaha dul shooda. Lo’dii iyo idihii waxay
        fadhiisteen meel ah doofaarrada dhabar kooda oo kolkiiba bilaabeen
        calalnaqsi. Labadii faras – Boskar iyo Koloofar – ee gaadhi-faraska
        jiidi jirey, dhuukin bay ku soo wada galeen, iyaga oo aad uga digtoon
        meelsha ay qoobabka dhigayaan si aanay ugu tuman xayawaanka yaryar ee
        laga yaabo in ay ku qarsoon yihiin cawska hoos tiisa. Koloofar waxay
        ahayd geenyo shilis oo fildhexaad u saaran cidhifka. Afar-dhal keeda
        dabadiina waxa ka lumay sabarkii ay lahaan jirtey markii ay ugbeyd.
        Boskar se waxa uu ahaa faras aad u weyn oo joog giisu ku dhow yahay
        siddeed iyo toban taako, laxaad kiisuna u dhigmo laba faras laxaad kooda
        oo la isu geeyey. Waxa uu lahaa oog cad oo kaga dhereran sanka, oog taas
        oo Boskar u yeelshay arag doqonniino*. Sida runtu ahaydna, Boskar laguma
        xaman jirin fahma-badni iyo maskax-wanaag midna. Hase yeelshee,
        xayawaanku sida ay u dhan yihiin waxay Boskar ku qadderin jireen
        degganaanta dabeecad diisa iyo hawlkarnima diisa. Labada faras waxa daba
        joogey ridii caddayd ee Mureel iyo dameerkii Benjamin. Benjamin dhif iyo
        naadir buu yeedhi jirey. Kolka uu yeedhona waxa uu badanaaba nololsha ka
        abbaari jirey dhinacca gurracan. Benjamin haddii lagu yidhaahdo: dabada
        waxa Eebbe kuu siiyey in aad iskaga hirto duqsiga, waxa ka suuroobi
        lahaa in uu yidhaahdo, “Oo maa duqsiga iyo dabadaba la naga deysto.”
        Taas waxa u sii dheeraa isaga oo ahaa xayawaanka keli ah ee beerta ku
        nool ee weligiis iyo waaqqiis aan qoslin. Haddii sababta la weydiiyeyna,
        wax uu ku jawaabay in wax lagu qoslaaba aanay jirin. Dabeecad diisa oo
        si daas u adkeyd, ayuu haddana u daacad ahaa Boskar, in kasta oo isagu
        marna aanu arrin taas qiran. Maalmaha Axadaha ee hawlsha laga nasanayo,
        waxa labadu wada joogi jireen jeex ahaa beerta tufaaxxa shisha deeda,
        hal kaas oo ay aamusnaan isku barbar daaqi jireen. Labada faras oo mar
        kaas uun fadhiistay ayaa xayn is-daba guureysa oo dhallaanka
        shinbir-badeedda ahi soo galshay xerada. Xayntu, mid hore u rajowday bay
        ahayd. Iyaga oo jiiqjiiq leh oo hadba dhinac isu gurdan raacaya ayaa
        shinbirihii yaryaraa daydaydeen meel ay fadhiistaan oo aan lagu tuman
        karin. Tamar-darri dooda markii ay aragtay ayaa geenyada Koloofar ugu
        sameysay jeenya heeda xero ay dhex galeen oo durbadiiba ku gam’een.
        Waqtigii loo ballamay shirka oo wax door ahi aanay ka hadhin ayay soo
        galshay Moolli, geenyadii caddayd ee nacasta quruxda badan ahayd,
        Joonisna u jiidi jirtey gaadhiga uu fuulo. Waxay soo galshay iyada oo
        is-luleysa, kuus sonkor ahna qadhiidheysa. Sidii ay u soo socotey bay
        fadhiisatay meel ah xerada xag geeda hore. Markii ay fadhiisatayna waxay
        bilowday guud keeda cad oo ay lulsho, iyada oo yididdiilo ka qabta in
        indhaha xayawaanka kale qabtaan boqorka cas ee guud keeda ku shaqlan.
        Ugu danbeystii, waxa soo galshay bisaddii oo sida caada deedu tahay
        daydayatay meelsha ugu dugsoon xerada. Go’aan keedii waxa uu noqday in
        ay isku cidhiidhido Boskar iyo Koloofar dhex dooda, hal kaas oo ay
        raalli ku noqotay, kana gurxantay muddadii Duqqa Mijir jeedinayey hadal
        kiisa oo dhan, iyada oo erey keli ah aan ka dhegeysan waxa uu ku
        hadlayey. Si daas ayaa xayawaaka beerta oo idili u wada yimaaaddeen,
        Moosis ma ahee. Moosis waxa uu ahaa coomaadde la rabbeeyey oo ku guud
        seexan jirey udub ku quturan irridda danbe ee guriga Joonis hor teeda.
        Duqqa Mijir goortii uu arkay in la wada meel samaystay oo waxa uu odhan
        doono loo wada feejig yahay, ayuu qufac yar ku bannaystay dhuunta. Hadal
        kiisii buu mar kaas bilaabay; wuxuuna yidhi: “Jaallayaal, waydin wada
        maqalsheen in aan ku riyooday xalay riyo amankaag leh. Aniga oo goor
        dhow idiin sheegi doona waxay ahayd riyadu ayaan jecleystay in aan ka
        horreysiisto arrin kale. Jaallayaal, kuma wado in aan idinla sii joogi
        doono bilo badan. Si daas dar teed bay ila noqotay in waajib kaygu, inta
        aanaan dhiman, yahay in aan idiin soo gudbiyo waxxii aan murti hantiyey.
        Sida aydin wada og tihiinna, muddo dheer baan noolaa, waqti badan oo aan
        ku fekerona waan haystey in tii aan jiifey xera dayda. Mudda daana,
        nololshu waxay tahay aad baan uga fekeray. Imminkana waxay ila tahay in
        aanu jirin xayawaan keli ah oo iiga aqoon badan nololshu waxa ay tahay.
        “Haddaba jaallayaal, maxay tahay nololshan aynnu nool nahay? Runta
        haddii aan la iska indha saabin, nololsha aynnu nool nahay waa mid
        silic, saxariir iyo rafaadba leh, oo gaaban. Nolol sheennuba waxay ka
        kooban tahay innaga oo dhalanna; inta aynnu nool nahay, innaga oo la
        inna siiyo cunto wax-tar keedu ku kooban yahay jidhka iyo lafaha oo ay
        isku hayso; innaga oo kuweenna awoodda leh lagu dirqiyo in ay adeegaan
        ilaa la gaadhsiiyo meelsha u danbeysa itaal kooda; innaga oo
        naxdin-la’aan birta la inna mariyo marka aan faa’iido danbe innagu
        hadhin. Si daas ayaan xayawaan keli ah oo Iglan ku nooli u aqoon
        badhaadho iyo nasasho waxa ay yihiin. Si daas ayaan xayawaan keli ah oo
        Iglan ku nooli u madax bannaaneyn, si daas ayaa nololsha xayawaanku nool
        yihiin u tahay silic iyo addoonsi. Runta oo qayyaxani waa si daas.
        “Haddaba aan is-weydiinno, ee ma waxay si daas ku noqotay dabeecadda iyo
        nidaamka adduunka oo si daas wax u habeeyey? Ma dhul keennan baa sabool
        ah oo, kuwa ku kor nool, aan u awoodi karin nolol sharaf leh? Maya,
        jaallayaal, kun jeer baan leeyahay maya! Ciidda Iglan waa mid wax ka
        baxaan, hawa deedu waa mid wanaagsan, awoodna waxay u leehday in ay soo
        saarto cunto ka fara badan xayawaanka eegga ku kor nool. Beer teenna
        keli geed waxay hayn kari lahayd laba iyo toban fardo ah, labaatan lo’
        ah, iyo tirooyin ido ah, iyaga oo ku wada nool nolol leh raaxo iyo
        sharaf ka ballaadhan wax aynnu imminka ka fekeri karno. Haddaba, sababta
        aynnu nololshan silicca leh ugu waareynaa maxay tahay? Sababtu waxa
        weeye iyada oo Bani- aadmi innaga wada xado tacabka hawl sheennu dhaliso
        wax yar ma ahee. Hal kaas weeye, jaallayaal, barta laga heli karo
        jawaabta dhibaatooyin keenna. Erey keli ah ayaa lagu soo koobi karaa
        dhibaatooyin keenna oo idil – erey gaas oo ah: Bani-aadmi. Bani- aadmi
        waa nacab keenna keli ah ee dhabta ah. Bani-aadmi ka fogee meelsha, wax
        la waayi doonaa wax kasta oo sabab u ah macaluul sheenna iyo luufluuf
        keennee. “Bani-aadmi waa san-ku-neeflaha keli ah ee wax cuna isaga oo
        waxba aan soo saarin. Caano lagama maalo, ukun ma dhalo, itaal uu
        beeraha ku qodo iyo dheereyn uu bakaylaha ku qabsado midna ma leh.
        Haddana, Bani-aadmi waa sayidka xayawaanka. Isaga ayaa xayawaanka hawl
        geliya, daba deedna isaga ayaa xayawaanka kale dib ugu soo celiya cunto
        inta u yar ee macaluul- u-baqti ka baajisa. Inta kalena isaga ayaa la
        hadha. Xoog geenna ayaa ciidda qoda, saala deenna ayaa nafaqaysa;
        haddana, innaguma jiro mid keli ah oo haysta wax maqaar kiisa
        dhaafsiisan. Lo’dan i hor joogtaay, immisa kun oo galaan oo caano ah
        ayaa la idinka lisay sannaddii tagtay? Maxaase ku dhacay caana haas
        aydin ku kobcin lahaydeen weyla hiinna? Dhibic wal oo caana haas ahi
        waxay martay jidiinka nacab keenna. Idinka digaagow, intee baydin ukun
        dhalsheen sannadkan? Ukun taase intee baa ka dillaacday? Intii
        dillaacday ma ahee, intii kale oo dhan waxa la geeyey suuqqa, si ay ugu
        soo hoyso lacag Joonis iyo ciidan kiisa. Adigan Koloofar ahna, aaway
        afar taadii qayli ee duqnima daada u noqon lahaa taageero iyo farxad?
        Gu’-jir baa mid walba lagu gaday. Mid koodna weligaa dib u arki meysid.
        Muxuuse noqday abaalgudkii afar-dhal kaaga iyo hawlaha aad ka qabato
        beerta? Cunto yar iyo xero-faras mooyaane wax kale ma ka haysaa? “Iyada
        oo si daas ah, ayaan haddana nolol shaas silicca leh loo oggoleyn in ay
        dhammaysato geda heeda. Anigu haddii aan iska hadlo, kolleyba caban
        maayo oo laba iyo toban gu’ baan ka gooyey baarka, carruur boqol kor u
        dhaaftayna waan dhalay. Laba iyo toban guna waa inta ay ku sugan tahay
        nololsha doofaarku. In kastaba ha gaadhdho nololsha xayawaanku, ee
        kolleyba waa tii dhegta dhiigga loo daray. Idinka doofaarradan gabannada
        ah ee hilibka loo dhaqo ina hor fadhdhiyow, mid wal oo idinka mid ahba
        sannadku inta aannu dhammaan baa sariibadda naftu cabaad kaga bixi
        doontaa. Dhammaan teenna cidhib-xuma daas ayaynnu ku danbayneynaa: lo’,
        doofaar, digaag iyo ido, mid kasta aan ahaannee. Fardaha iyo eyduna ma
        aayatiin dhaamaan xayawaanka kale. Adigan Boskar ah, maalinta u horreysa
        ee muruq yadaadu debcaan ayaa Joonis kaa iibin doonaa farda-qalaha; kaas
        oo ku gowrici doona, kuna karkarin doona si ay kuu cunaan eyda lagu
        ugaadhsadaa. Eydu goorta ay duqoobaan oo ilka beelaan, Joonis inta uu
        qoorta ugu xidho dhagax, ayuu ku hafiyaa balliga ugu dhow. “Haddaba
        jaallayaal, miyaanay dharaar ka caddayn in ilsha ibtilooyin keennu ka
        soo burqanayaan tahay dulmiga Bani-aadmiga? Ha huleelo Bani-aadmi, si
        aynnu u hantino midhaha tacab keenna; ha huleelo Bani-aadmi si aynnu,
        habeeniyo dharaar dhex dooda, u noqonno hodon madax bannaan. Maxaa
        haddaba innala gudboon? Maxay kale oo aan ahayn in aynnu habeen iyo
        dharaar awood deenna isu geynno, una halganno af-gembiga Bani-aadmiga!
        “Jaallayaal, waa kaas dardaaranka aan idiin soo jeedinayaa: Kacaan weeye
        arrinta innala gudbooni! Mana ogi goorta kacaan kaasi iman doono. La
        arkee in uu yimaaddo toddobaad kan guda hiisa, lana arkee in uu qaadto
        boqol gu’. Waxa aanse hubaa, sida aan u hubo in uu jiro caws kan addima
        dayda hoos goglani, in caddaaladi hir geli doonto ha dheeraato muddadu,
        hase dhowaatee. U feejignaada arrin taas jaallayaal, muddada gaaban ee
        aydin nool shihiin. Feejigaanta ka sokow, dardaaranka u tebiya kuwa
        idinka danbeyn doona si filalka danbe u wadaan halganka, ilaa ay
        guuleystaan. “Xusuusnaada, jaallayaal, oo waa in aan marna niyad-jab
        idinku dhacin. Muran iyo tusaaleyn kastaa waa in aanay idin habaabin,
        dhegna waa in aydaan u dhigin kolka ay idiinku sheekeeyaan in Bani-aadmi
        iyo xayawaan dan wadaagaan oo badhaadhaha mid kood helaa tahay kan kale
        badhaadha hiisa. Been weeye wax xaas oo dhammi. Dan la wadaagaana ma
        jirto. Bani-aadmina uma adeego dan aan tiisa ahayn. Ogaada oo xayawaan
        haddii aynnu nahay, waa in halgan keennu innagu dhex abuuraa midnimo iyo
        jaallanimo saxar la’. Ogaada oo Bani-aadmi meel uu joogoba waa col,
        xayawaanna waa wada jaallayaal.” Hadalkii Duqqa Mijir oo hal kaas maraya
        ayaa xayawaankii mar keli ah buuq isku wada dareen. Malaha intii Duqqa
        Mijir hadlayey ayaa afar jiir ka soo baxeen godad koodii. Qaarka danbe
        inta ay ku soo fadhiisteen ay ay hadalka dhegeysteen. Jiirka arag giisii
        baa haddaba wax lama-filaan ah ku noqday eydii. Qabsada, markii ay
        is-yidhaahdeen ayaa jiirkii degdeg libiq ugu yidhaahdeen godad kooda si
        ay u badbaadiyaan nafa hooda. Duqqa Mijir baa mar kaas raafka kor u
        taagay si loo aamuso; wuxuuna yidhi: “Jaallayaal, waxa inna hor taal
        arrin mudan in meel la isla dhigo. Aan is-weydiinno, ee xayawaanka
        debed-joogga ah ee jiirka iyo bakayluhu ka mid yihiin, ma innala saaxiib
        baa, mise waa innoo nacab? Cod aan u qaadno arrin taas. Su’aalsha aan
        shirka soo dhex dhigayaana waxa weeye: Jiir ma yahay jaalle?” Hal kii
        baa cod degdeg ah lagu qaaday. Badina waxa la isla oggolaaday in jiir
        yahay jaalle. Afar diidmo oo keli ah ayaa jirey. Afar taas diiday
        jaallanimada jiirka waxay kala ahaayeen saddexda ey iyo bisadda. Mar
        danbena waxa la ogaaday in bisaddu labada dhinacba’ siisay codka. Duqqii
        Mijir ayaa daba deed hadal kiisii wadtay oo yidhi: “Wax yar uun baa ii
        hadhay in aan idhaahdo. Waxa aan idinku adkeynayaa in aydin weli giin
        xusuusnaataan waajib kiinna ah neceybka Bani-aadmiga iyo dhaqan kiisa.
        Xusuusnaada oo laba- addinle meel uu joogoba col baynnu nahay; afar
        addinle iyo haadna saaxiib baynnu nahay. Iyana xusuusnaada oo dagaalka
        aynnu Bani-aadmi la galnaa yaanu Bani-aadmi innoo ekeysiin. Ha qaadanina
        waxyaalaha uu ku camal falo goorta aydin Bani-aadmi jebisaan. Xayawaan
        waa in aanu weli giis ku noolaan guri, ku seexan sariir, galshan dhar,
        cabbin khamri iyo buuri, taaban lacag, ganacsina gelin. Ogaada oo
        caadooyinka Bani-aadmiga oo idili waa saancad. In taas oo dhan waxa ka
        sii weyn, in xayawaanna aanu dulmin mid kale. Ogaada oo mid itaal daran
        iyo mid itaal weyn, mid xeel dheer iyo mid kaleba, walaalo ayaynnu wada
        nahay. Xayawaanna waa in aanu mid kale ka gelin dhagar. Xayawaan oo
        idili waa siman yihiin. “Imminkana, jaallayaal, wax baan idiinka
        sheegayaa riya daydii xalay. Riyadu sidii ay ahayd idiin kuma tilmaami
        karo. Waxay ahayd riyo ku saabsan sida dunidu noqon doonto goorta Bani-
        aadmi la waayo. Waxay i xusuusisay waxyaalo aan beri hore illaabay.
        Waxay i xusuusisay waqti hore oo imminka laga joogo guyaal badan, aniga
        oo gaban ah, oo hooyaday iyo doofaaradaha kale ku heesayaan hees
        gabowday oo ay ka yiqiinneen codka iyo saddexda erey ee u horreeya.
        Anigu dhallaannima daydii baan codka maqli jirey oo iqiin; hase yeelshee
        beri hore ayuu ka baxay maskax dayda. Xalay baase codkii iigu yimi
        riyada. Soo-laabashada codka waxa ka sii darnaa midhihii heesta oo dhan
        oo iyana igu soo duxay – midho aan hubo in ay yihiin kuwo xayawaankii
        hore ku heesi jirey, hase yeelshee muddo dheer la hilmaamay. Imminkana
        jaallayaal, hees taas ayaan idiinku heesayaa. Duqna waan ahay oo cod
        kaygu xabeeb buu leeyahay. Hase yeelshee idinka ayaa si fiican ugu
        heesan doona kolka aan idin baro codka. Heesta wax la yidhaahdaa ‘Iglan
        Xoola heedow.’” Mar kaas ayaa Duqqii Mijir dhuunta ku banneystay qufac
        yar oo bilaabay heestii. Sidii uu sii sheegay, xabeeb baa cod kiisu
        lahaa; hase yeelshee si aad u ladan buu ugu luuqeeyey. Luuqda heestu
        waxay ahayd mid dhiigga dhaqaajinaysa, midha heeduna waxay ahaayeen:
        Iglan xoola heedow, Ayrlaan ku weedow, Idil adduunya deennana, ood
        kastaba ku noolow, Akhbaar farax ileeyoo, aaya heenna dahabka ah,
        Imaatin kiisa sheegay, si aad ah u dhegeyso.</p>
      <p>In kastaba ha raagtee, way iman ayaaniyoo, Dhibaha aadmi gaas wada,
        afgembi baa ku dhaciyoo, Iglan beera heedaas, anfaaci goodu badan yahay,
        Aadmiga la’aantiis, asal keen baa u hadhiyoo.</p>
      <p>Adayg-badan giraangir ah, sanka iga aroorsheen, Udubka adhaxda lay
        sudhay, had walba ku adeegona, Way aasmi doonaan oo, arag good la
        waayiye.</p>
      <p>Xakamaha af kaygiyo, ilka hayga gaamuray, Irbadaha i mudmudayee, orod
        igaga doonaan, Isticmaal la’aantuba, aayar way u daxaleyn, Ma-arxame
        karbaashkana, eedaad kiisu waa hadhi.</p>
      <p>Hodonnimo intay tahay, astaame heedu koobneyn, Sarreen aan in yar
        ahayn, heed aad u tira badan, Cawska udugga badaniyo, ootis aan xadba
        lahayn, Digirta ayni geediyo, alaab aanan tirin karin, Innagaa u
        aayiyoo, ubad keenna dhaxalsiin.</p>
      <p>Iglan beera heedaas, iftiin baa dhammaynoo, Biyuhuna intii hore, waa
        ka arag samaanoo, Ur waxay mudteeniyo, usgaggu waa ka teigiyoo, Eeggaan
        xorownona, ufo caafimaad oo, Ka udgoon intii hore, ooga deenna
        mariyoo.</p>
      <p>Idilkeen haddaan nahay, in kastay ogaal tahay, Oogsashada aroor taas,
        hor teed aynnu eber nahay, Ujeeddada ayaan taas, waa in loo adeegoo,
        Ka-xorow addoonsiga, awood weyn la saaraa.</p>
      <p>Iglan Xoola heedow, Ayrlaan ku weedow, Idil adduunya deennana, ood
        kastaba ku noolow, Si aad ah u dhegeysoo, akhbaar taydan nololshiyo,
        Aaya heenna dahabka ah, imaatin kiisa sheegay, Arlo intaad degtaaniyo,
        adduunyada ku faafiyoo.</p>
      <p>[‘Oats’ (oo u dhigmaysa – ootis) waa erey Ingiriisi ah oo ogaan
        meelshiisa aannu ugu deynnay; waana midho u baxa sida qamandida oo laga
        sameeyo boorijka.]</p>
      <p>Heesta la heesay ayaa xayawaanku la wada jibboodeen. Duqqa Mijir oo
        heesta dhammaad keediiba aan gaadhin, ayaa xayawaanku markiiba bilaabeen
        in iyagu heesaan. Cid kaleba iska dhaaf, ee ku woodii u dammiinsanaa baa
        qabtay luuqda heesta iyo dhawr erey oo midhaha ka mid ah. Ku woodii
        fahmada badnaa, sida doofaarrada iyo eyda, cabbaar yar haddii la
        joogeyba, midhihii heesta oo dhan bay ka hayeen korka. Dhawr jeer oo
        tijaabo ah markii la sameeyey ayaa lagaga dayyaamiyey heesta ‘Iglan
        Xoola heedow’ iyada oo si aad ah la isula helay. Lo’, ey, ido, fardo iyo
        shinbiro, mid kastiba waxa uu heesta ku qaaday cod kiisa u gaarka ah.
        Dhammaan toodna si aad ah ayay heesta u jecleysteen oo waxaba suuroobi
        lahaa in ay heesta wadaan habeenku sida uu u dhan yahay haddii aan laga
        soo dhex gelin. Nasiib-darri dooda, dayyaankii heesta ayaa baraarujiyey
        Joonis oo kol kiiba ka soo booday sariirta. Waxa uu mooday in dawaco soo
        galshay qolqolka oo soo dhufsaday bunduq had iyo jeer ugu tiirsanaan
        jirey qolka uu seexdo. Sidii uu tooganayo mugdiga habeenka ayuu mar kaas
        is-raaciyey dhawr xabbadood, ku waas oo isku aasay xerada lagu shirayey
        derbi geeda. Si daas ayaa shirkii loogu kala yaacay iyada oo xayawaan
        kastiba u cararay meelshii uu seexan jirey. Shinbiruhu markiiba waxay u
        balow yidhaahdeen daloolladii ay seexan jireen; xayawaanka kalena waxay
        ku wada kor xasileen cawskii u ahaa gogolsha. Muddo yar daba deedna
        beerta oo dhanba waa laga hurdey.</p>
      <h2 id="cutubka-2aad">Cutubka 2aad</h2>
      <p>Saddex habeen kolkii laga joogey khudbaddii Duqqa Mijir, ayaa Duqqa
        Mijir si fudud hurdada ugu fiddigay. Meyd kiisiina waxa lagu aassay
        beerta tufaaxxa ag teeda. Bilsha Maarj horraan teeda ayay ahayd goorta
        Duqqa Mijir geeriyooday. Saddexdii bilood ee ka danbeeyeyna waxa beerta
        lagu arkay dhaqdhaqaaq badan oo qarsoodi ah. Dhaqdhaqaa qaasi waxa uu ka
        abuurmay khudbaddii Duqqa Mijir oo xayawaanka in tooda garashada dheer
        bartay siyaalo hor leh oo nololsha loo eego. Hana moodin in xayawaan
        kaasi xog ogaal u ahaayeen goorta uu dhaci doono kacaankii Duqqa Mijir
        saadiyey. Sabab ay ku filaan in kacaan kaasi dhaci doono inta ay nool
        yihiinna ma jirin. Hase yeelshee, si cad bay xayawaan kaas ugu muuqatay
        in xil koodu yahay in ay is-diyaariyaan. Hawlihii ay la yimaaddeen
        waxbarista iyo isku-dubbaridka xayawaanku, si doodaba waxay dulsha ka
        fuuleen doofaarrada oo badanaaba loo aqoonsan yahay in ay u fariidsan
        yihiin xayawaanka. Doofaarrada beerta ku noolaana waxa ugu magac dheeraa
        laba doofaar oo qoodh ahaan loo dhaqayey, laguna kala magcaabi jirey
        Isnoobool iyo Naabooliyoon – laba daas oo Joonis damacsanaa in uu gado
        goorta ay si fiican u koraan. Naabooliyoon waa jimidh weynaa, arag
        giisuna, argagax aan yarayn buu cid walba gelin jirey. Caanna waxa uu ku
        ahaa in uu yeelsiin karo xayawaanka kale hadba sida uu rabo, in kasta oo
        aanu hadal badneyn. Naabooliyoon waxa aad uga duwanaa Isnoobool oo isagu
        aad buu uga weji furfurnaa, hadalka ka heli ogaa, wax-cusub-abuurkana
        kaga fiicnaa. Hase yeelshee, sina looguma wadin in raganima diisu u qota
        dheer tahay sida Naabooliyoon. Doofaarrada kale sida ay u dhammaayeen,
        waa wada dhufaannaayeen oo qalliin baa loo dhaqayey. Iyagana waxa u
        caansanaa ku yar oo buuran oo lagu magcaabi jirey Iskuwiilar. Iskuwiilar
        waxa uu lahaa caman buurbuuran, indho cadcad, soc-socod fudud iyo cod
        dhuuban oo xun. Waxa uu ahaa aftahan caado u leh in uu hadba dhinac u
        boodo, dibkana ruxo, kolka uu ka murmayo arrimaha qallafsan. Boodboodis
        taas iyo dib-lul kaasina waxay ahaayeen xeeladaha uu ku sasabto kuna
        qanciyo xayawaanka kale. Xayawaanka kalena waxay Iskuwiilar ku xaman
        jireen in muran kiisu, wax madow oo aad aragtid kaaga dhigi karo
        caddaan. Saddex daas doofaar ayaa tifa tiray tusaalooyinkii Duqqa Mijir,
        kana soo saaray hab cusub oo loo fekero. Hab kaas cusub waxay ku
        magcaabeen Mabda’a “Xayawaannimada”. Saddex dooda ayaa toddobaadkiiba
        dhawr jeer shir u qaban jirey xayawaanka in tooda kale goorta Joonis
        hurdo. Mabda’a Xayawaannimadu waxa uu yahay ayay ku fasiri jireen
        shirka. Horraantiina waxa ay kala kulmeen xayawaanka dammiinnimo iyo
        xiisa la’aan ay u sabab ahaayeen xayawaanka qaar kood oo ka hadli jirey
        waajib kooda ah in ay daacad u ahaadaan Joonis – Joonis oo ay kol walba
        ku magcaabayeen “sayid keenna”. Qaar waxay ku dhawaaqeen hadallo bilow
        ah oo ay ka mid yihiin, “Joonis wax buu inna siiyaa, haddii uu innaga
        tagona macaluul baynnu u baqtiyi doonnaa.” Qaar kalena waxay soo
        jeediyeen su’aalo ay ka mid yihiin, ‘Maxay tahay danta innaga haysa waxa
        dhaci doona goorta aynnu dhimanno?’ amaba, ‘Sidee baa hawlgal keennu wax
        u kordhin doonaa, kolleyba haddii kacaanku iman doono oo lama-huraan
        yahay?’ Doofaaradiina, dhibaato weyn bay la kulmeen markii ay
        is-yidhaahdeen xayawaanka kale dhacsiiya in waxyaala haasi ka soo hor
        jeedaan, lidna ku yihiin Mabda’a Xayawaannimada. Su’aalaha u doqonniino
        weynaa waxa weydiisay Moolli, geenyadii caddayd. Su’aal sheeda hore ee
        Isnoobool ay u soo jeedisay waxay ahayd, “Kacaanka ka bacdi, sonkor ma
        la helayaa?” Isnoobool oo si baas ugu gubaya hadalka ayaa su’aal shaas
        ka jawaabay oo yidhi, “Mayya, oo beertu ma leh alaab lagu samayn karo
        sonkor. Midda kalena, maxaadba ku falaysaa sonkor, adiga oo heli doona
        caws iyo midho hadba inta aad ka rabto?” Moolli oo jawaabta la siiyey
        deeqi weydey ayaa su’aal sheedii sii wadatay oo tidhi, “Ma la iise
        oggolaan doonaa in aan sii galshanaado boqorradan iigu shaqlan guudka?”
        “Jaalle,” ayaa Isnoobool ugu jawaabay, “boqorra daas aad caashaqsan
        tahay waa astaamaha addoonsiga. Malaha garaad uma lihid in xornimo ka
        qiima badan tahay boqorro la xidhto?” Hal kaas ayaa Moolli ku garowsatay
        jawaabtii la siiyey in kasta oo aanay u dhawaaq ekeyn sidii wax la
        qanciyey. Dhibaatooyinka ay keentay doqonniinada xayawaanku kuwo ka sii
        daran baa doofaarradu la kulmeen kolkii ay is-yidhaahdeen ka hor taga
        beenta uu faafinayey Moosis. Moosis waxa uu ahaa coomaaddihii Joonis u
        rabbeystay sida gaarka ah. Waxa uu ahaa fariid hadal yaqaan ah in kasta
        oo uu ahaa basaas warsheeko badan. Moosis waxa uu ku doodi jirey in ay
        jirto arlo dahsoon oo lagu magcaabo ‘Buurta Sonkornacnac’. Arla daas,
        sida Moosis yidhi, xayawaanka oo dhan baa aada goorta ay dhintaan. Waxa
        kale oo uu sheegay in arla daasu ku taal meel uu ku tilmaamay cirka, oo
        sida uu yidhi, xoogaa ka sarreysa daruuraha. Arla daas Buurta
        Sonkornacnac, sida Moosis yidhi, lagama shaqeeyo, iyada oo weliba
        sonkorkhaanta iyo waxyaalaha kale ee macmacaani hawl-yari uga dhex
        baxaan oodaha kala qoqoba guryaha iyo beeraha. Xayawaanku aad bay u
        necbaayeen Moosis, maxaa yeelay, afka uun buu ka noolaa ee wax hawl ah
        ma qaban jirin. Taas oo jirtey ayaa haddana xayawaanka qaar kood
        rumeysnaa in ‘Buurta Sonkornacnac’ ee Moosis sheegay jirto. Taas ayaa
        doofaarrada ku sandulleysay in ay si kulul uga doodaan in meel magac
        caas la yidhaahdaa aanay jirin. Xayawaanka ku daba tukaday doofaarrada
        waxa u sii hanuunsanaa labada faras ee Boskar iyo Koloofar. Labadaba
        waxa dhib ku ahaa in ay is-kooda u fekeraan. Taas ayaa keentay in ay
        doofaarada ka dhigtaan macallimiin tooda, duuduubna ku leqaan wax kasta
        oo doofaarradu u sheegaan. Leqis taas ay leqayeen wax kasta oo
        doofaarradu u sheegaan, iyagu iskuma koobin, ee weliba si daas ayay ugu
        sii gudbinayeen xayawaanka kale wax kasta oo ay ka maqlaan doofaarrada,
        iyaga oo si bilow ah uga doodaya arrimaha qallafsan. Shirarka qarsoodiga
        ah ee xerada weyn lagu qaban jireyna sina labada faras ugama maqnaan
        jirin; heesta ‘Iglan Xoola heedow’ oo shirarka lagu xidhi jireyna iyaga
        ayaa hor kaci jirey. Arrimaha oo isaga socda si doodaas, ayuun baa mar
        keli ah wax is-beddeleen oo kacaankiiba lagu gaadhay muddo ka gaaban
        intii la filayey, dhabbo toobiye ahna loo maray. Sababta keentay in
        arrimuhu si daas la-yaabka leh mar keli ah isu beddelaan waxay ku lug
        lahayd Joonis iyo is-beddelka ku dhacay dabeecad diisa. Nin kaas Joonis,
        in kasta oo beryihii hore uu ahaa sayid qallafsan, haddana waxa uu ahaa
        nin beeraley ah oo karti leh. Berya han danbese waxa la soo gudboonaaday
        waqti xun oo uu sabab u ahaa kiis maxkamadeed oo laga helay, lacagina
        kaga baxday. Taas ayaa keentay in uu niyad jabo oo caadeysto khamriga oo
        si xad dhaaf ah uu u cabbo. Kolkol buu dhawr maalmood oo isku-bixis ah
        wargeys uun akhrisan jirey inta uu isku kala bixiyo kursi dheer oo
        guriga u yiil. Wargeys uu akhristo, khamri uu cabbo, iyo Moosis oo afka
        uu ugu guro kibis qallalan oo khamri uu daray ma ahee, wax kale ma uu
        qaban jirin maalma haas. In taas waxa u sii raacay, ciidan kiisa oo ahaa
        kuwo wahsi dilshooday, daacadnimaduna ku yar tahay. Si daas aw geed ayaa
        haramo u buuxisay beeraha, guryuhu u baahdeen in saqafyo cusub la saaro,
        oodihii beeruhu u dar xumoodeen, xayawaankana loo siin waayey cunto ku
        filan. Xaaladda beerta oo si daas ah ayaa bilsha Juun soo galshay.
        Waqtigii la goyn lahaa cawska beeraha ka baxay, si daas ayuu u soo
        dhowaaday. Haddaba iyada oo maalintu tahay Sabti, berrina xagaagu kala
        badh noqon doono, ayaa Joonis u dhaadhacay magaalada Wellindhon. Daba
        deedna waxa uu si baas ugu sakhraamay makhmarad ahayd magaalada oo magac
        ceedu ahaa ‘Libaaxxa Cas’. Si daas dar teed ayay u suura geli weydey in
        uu ku soo laabto beerta waqti ka horreeya maalintii Axada duhur keeda.
        Ciidan kiisiina, inta ay lo’dii liseen subaxnimadii Axadda, ayay
        ugaadhsi aadeen iyaga oo aan isku shidin in ay siiyaan xayawaanka wax ay
        cunaan. Goortii Joonis soo laabtay, isaguna hoosba uma deyin xaaladda
        beertu ku sugan tahay, ee markiiba waxa uu lac yidhi kursi ballaadhan oo
        guriga u yiil, wejigana waxa uu iska saaray wargeys ka mid ah kuwii uu
        akhrisan jirey. Si daas ayaa arrintu isugu soo biya shubatay xayawaanka
        oo weli xereysan oo qadtan gabbalku markii uu dhacay. Intii ay
        adkeysteen in ka badan kolkii xayawaanku adkeysan kari waayeen, ayaa sac
        lo’da ka mid ahi gudaha isugu celiyey irriddii bakhaarka cawska. Hal
        kaas ayaa xayawaanku sidii ay u dhammaayeen ku wada haliileen oo isku
        marti qaadeen cawskii ku kaydsanaa bakhaarka. Isla mar kaas ayaa Joonis
        ka soo baraarugay hurdada. Cabbar yar daba deedna, isaga iyo afartii nin
        ee ciidan kiisa ahaa oo jeedallo lalansanaya ayaa soo daf yidhi
        bakhaarka. Jeedallada oo dhinac walba ay u saydhayaan bay xayawaanka
        kula soo dhex dhaceen. Waxxii ay meelsha ka geysteen waxa uu noqday wax
        xayawaankii gaajeysnaa u dul qaadan kari waayeen. Xanafta jeedallada
        markii ay u adkeysan kari waayeen ayay mar keli ah kula jeesteen, Joonis
        iyo ciidan kiisa, in kasta oo si daas in la yeelo aan hore loogu sii
        heshiin. Joonis iyo ciidan kiina si lama-filaan ah ayay ugu war heleen
        herdi iyo danbaabidho kaga imanaya gees walba. Waxay arkeen in xaalku
        aad ugu xun yahay oo ay u maara la’ yihiin xayawaanka. Aadna waxa uga
        sii yaabiyey gadood kan ay la yimaadeen xayawaankii ay u uleyn jireen,
        una hagardaameyn jireen hadba sida ay rabaan. Dhiidhdhi gan xayawaanku
        dhiidhdhiyeen ee wax la mid ah aanay u soo joogin weli good iyo waaq
        qood, ayaa Joonis iyo ciidan kiisa geliyey fuleynimo ay la fekeri kari
        waayeen. Cabbaar yar markii ay is-tiileen, hase yeelshee ka quusteen in
        ay muquuniyaan xayawaanka, ayay cagaha wax ka dayeen. Muddo yar daba
        deedna shan toodiiba waxay cagta saareen dhabbo gaadhi-farasku la baxay
        oo ku darmeysey waddada weyn, iyaga oo xayawaanka guuleystay cagta cagta
        u saareen. Afadii Joonis, daaqadda ayay ka daawanaysey waxyaala haas
        dhacayey. Sida wax u socdaan kolkii ay aragtay ayay alaab teeda qaar ka
        mid ah degdeg ugu boobtay kiish ay lahayd oo sijaayad ka sameysnaa. Daba
        deedna waxay ka dustay irrid beertu ku lahayd xagga danbe. Moosisna inta
        uu ka soo balow yidhi udubkii uu ku fadhdhiyey ayuu daba galay Afada
        Joonis isaga oo ka bafbafsiinaya baalalka, si aad ahna u ciyaya. Intii
        Afada Joonis iyo Moosis si daas yeelayeen ayaa xayawaanku ka caydhiyeen
        beerta Joonis iyo ciidan kiisiiba, iyaga oo shan toodiiba cagta u saaray
        waddadii weyneyd ee ahayd beerta debed deeda. Daba deedna irridda ayay
        ka soo xidhteen. Si daas ayaa kacaankii u hir galay iyada oo cidiba
        aanay weli dhaadin in kacaan dhalshay. Si daas ayaa Joonis u huleelay,
        Beertii Maanorna u noqotay meel xayawaanka u ah hanti. Cabbaarkii hore
        oo dhan, xayawaanku way u qaadan waayeen cawa dooda. Wax ay falaanna
        waxa ugu horeeyey dhabaabaco ay ku soo mareen soohdinta beerta, taas oo
        aad moodeysey in ay ku hubinayaan in wax Bani-aadmi ahi aanu ku
        dhuumaneyn meel keli ah oo beerta dhul keeda ah. Daba deedna waxay u soo
        beratameen aqalladii beerta si ay u tirtiraan raadka uu ka tegey
        xukunkii Joonis ee la necbaa. Iyaga oo aan hakanba, waxay jebiyeen
        qolkii qalabka ee ka shisheeyey xerada fardaha. Qalab meel shaas yiil oo
        ay ka mid ahaayeen xakamayaalsha, giraangiraha sanka, silsiladaha eyda,
        iyo mindiyaha matudhooyinka ahaa ee Joonis ku dhufaani jirey doofaarrada
        iyo wananka, dhammaan tood ceel bay gundhada u dhigeen. Keenooyinkii,
        hoggaammadii, indhasaabkii iyo koleyydii sanka loo gelin jirey ee ahaa
        astaamaha gumeysiga, dhammaan toodba waxa lagu riday meelsha qashinka
        lagu qubo oo mar kaas dab ka oognaa. Jeedalladii oo olol qabsaday markii
        ay arkeen, farxad bay isla haysan waayeen oo bartii bay cayaar ka ag
        qabsadeen. Waxa kale oo Isnoobool ku ridey dabka boqorradii fardaha lagu
        qurxin jirey maalmaha la aadayo suuqqa. Dabka goortii uu ku ridayeyna
        waxa uu yidhi: “Boqorradu in ay yihiin dhar waa in loo gartaa; dharkuna
        waxa uu ka mid yahay astaamaha Bani-aadmiga. Xayawaanku sida ay u dhan
        yihiin waa in ay muddugnaan ku socdaan.” Hadalka Isnoobool markii uu
        maqlay ayaa Boskar la soo booday koofiyad yar oo isagu lahaa. Koofiyaddu
        waxa ay ka sameysnayd caws oo xagaaga ayaa duqsiga loogaga celin jirey
        dhegaha. Hal kaas ayuu iyadiina ku riday dabka. Tirtiris taas xayawaanku
        tirtirayeen wax kasta oo xusuusinayey Joonis, kama qaadan waqti badan.
        Markii ay ka soo jeesteen ayaa Naabooliyoon, sidii ay u dhammaayeen, u
        hor kacay bakhaarka cawska, hal kaas oo mid walba loo laba laabay sedkii
        hore loo siin jirey; eydiina mid walba sed kiisa loogu daray laba midh
        oo buskud ah. Kolkii la fuleyna, toddoba jeer oo aan loo nasan ayaa la
        qaaday heesta ‘Iglan Xoola heedow’ intii aan la kala hoyan. Hurdo macaan
        oo abid kood aanay hore u seexan bay habeen kaas wada seexdeen. Waagu
        markii uu beryey ayaa xayawaanku u soo tooseen si doodii hore; hase
        yeelshee, markiiba waxa ay xusuusteen guulshii raacday shalay. Si daas
        markii ay xusuusteen ayay u wada yaaceen beeraha daaqqa. Meel aan si
        daasba u sii fogeyn oo beeraha daaqqa ag tooda ahayd ayaa waxa ahaa taag
        yar oo dhulka beerta in tiisa kale si fiican looga arko. Taag gaas fiiq
        qiisa ayaa xayawaanku is-tubeen. Aadna waxay ugu dhaygageen beerta hor
        tooda fidsanayd baaxad weynaan teeda. Iyaga oo si daas u dhaygagsan ayay
        maskax dooda ku soo dhacday in wax kasta oo hor tooda ahba iyagu iska
        leeyihiin. Fekraad daasi markii ay ku dhalatay ayaa jibbo daf tidhi
        xayawaanka. Jibbadii baa markiiba madax martay oo kobtii bay ka
        bilaabeen garmaameyn ay farxad iskula meereysteen, booddaaleysi ay hadba
        cirka isku ganeen, dooggii udgoonaa oo ay cancantuugeen, dharabkii oo ay
        ku galgalsheen, iyo beerta ciid deedii madoobeyd oo ay fufujiyeen oo
        udug geeda ka buuxsadeen sanbabbada. Markii jibbadu ka yara jabtay oo ay
        yara xasileen ayay beerta oo idil kormeer ku mareen. Amankaag iyaga oo
        la yeedhi la’ ayay soo sahamiyeen qaybahii kala duwanaa ee beerta oo
        dhan: Qayba heeda la falo, qaybaha cawsku ka baxo, kuwa dhirtu ka baxdo,
        beerta tufaaxxa iyo balliga biyaha. Ilaa waqti gaasna waxa ay u qaadan
        la’aayeen in wax kastiba yihiin yed dooda. In taasi markii ay dhacday
        ayaa xayawaanku isa soo daba galeen oo ku soo laabteen aqalladii beerta.
        Guriga Joonis bay mar kaas is-hor tubeen. “Kanna idinka ayaa iska leh,”
        ayay is-yidhaahdeen markii ay isa soo hor tubeen guriga. Si daas ha
        is-yidhaahdeen, ee haddana aad bay uga maageen, ugana cabsadeen in ay
        galaan guriga. Cabbaar markii ay taagnaayeen ayaa Naabooliyoon iyo
        Isnoobool is-booxbooxeen oo inta ay garbaha ku dhufteen irriddii, gudaha
        isugu celiyeen. Si daas ayaa xayawaanku ku galeen gurigii Joonis, iyaga
        oo dhuukinaya oo midba kan kale daba joogo si waxna aan meel shiisa
        looga dhaqaajin. Hadba qol bay ka baxeen oo mid kale galeen iyaga oo
        qoobabka caara dooda ku soconaya, hoosna u xanshashaqaya. Guriga buruud
        kiisa baa sida ay u dhammaayeen taabtay. Qol kasta oo ay galeen waxa ay
        la dhaygageen raaxada taal meelsha; aadna waxay ula sii yaabeen
        sariiraha furshaan toodu ahayd baalka, muraayadaha, kursigii ballaadhnaa
        ee ka samaysnaa saynta fardaha, qaddiifadaha iyo Boqorraddii
        ‘Fiktooriya’ sawir keeda saarnaa kabadh meelsha yiil dul shiisa. Iyaga
        oo mar kaas uun ka dayma sugtay gurigii Joonis, xatabadana maraya oo
        is-leh baxa, ayay tebeen geenyadii Moolli. Dib markii ay u noqdeen,
        waxay Moolli ka heleen qolalka hurdada kii u fiicnaa, iyada oo boqor
        buluug ah ka qaadatay miis ay ku lebbisan jirtey Afada Joonis oo inta ay
        boqor kaas la sintay garba heeda, isla baxday oo isku jamaneysa
        muraayadda. Bartii baa xayawaanka kale si kulul ugu canaanteen oo
        baxeen. Xoogaa hilib doofaar ah oo ka lulshey madbakhkha, markii ay sii
        baxayeen bay sii qaadeen oo aas geeyeen. Haantii biirahana Boskar baa ku
        sii af gembiyey danbaabidho. Alaabtii tiil guriga ee kalese far lama
        taabsiin. Go’aan arrin taas ku saabsan oo la isku wada raacayna bartii
        baa lagu gaadhay, go’aan kaas oo ahaa in guriga laga dhigo meel loo
        daawasho tago oo lagu kaydiyo waxyaalaha ku saabsan hiddaha, dhaqanka,
        iyo taariikhda. Isla mar kaas ayaa xayawaanku sida ay u dhammaayeen isku
        raaceen in xayawaan oo idili ka caagganaadaan guri gaas u-hoyasha diisa.
        Xayawaanka oo mar kaas quraacday ayaa Naabooliyoon iyo Isnoobool mar
        labaad isugu yeedheen. Isnoobool oo hadalka qaadtayna waxa uu yidhi:
        “Jaallayaal, lixdii iyo badhkii aroornimo ayaynnu joognaa. Maalin
        dheerina waa innaga horreysaa. Maantana wax aynnu bilaabeynaa cawska
        goyn tiisa. Taase wax ka horreeya arrin kale oo u baahan in la saaro
        gacanta.” Shir kaas ayaa doofaarradu ka muujiyeen in ay barteen sida wax
        loo qoro, loona akhriyo, saddexdii bilood ee tegey (saddexdii bilood ee
        ka soo wareegay habeenkii Duqqa Mijir jeediyey khudbad diisii caanka
        ahayd). Waxay ka barteen buug higgaadda ah oo ay ka dhex heleen
        kuddaafadda. Buugga waxa lahaan jirey Joonis carruur tiisa. Mar kaas
        ayaa Naabooliyoon cid u diray in la keeno dheryo rinji cad iyo rinji
        madoobi ku jireen. Rinjiga markii la keenay buu xayawaanka u hor kacay
        irriddii beerta ee hore looga soo xidhtay Joonis iyo ciidan kiisa.
        Isnoobool oo doofaarrada u badin jirey sida wax loo qoro ayaa mar kaas,
        inta uu qanjaafilaha ku qabsaday burush, tirtiray magaccii beerta ee
        ahaa ‘Beerta Maanor’. Magaccu waxa uu ku qornaa irridda dul sheeda.
        Halkii uu magacca ka baabi’iyeyna wax uu ku qoray ‘Beerta Xayawaanka’,
        magaccaas cusub oo uu sheegay in uu noqon doono magacca beerta loogu
        yeedhi doono imminka iyo waxxii ka danbeeya. In taas markii ay bogeen
        ayay ku soo laabteen aqallada beerta. Hal kaas ayaa Naabooliyoon iyo
        Isnoobool mar labaad adeegsadeen xayawaanka kale oo imminkana ku amreen
        in ay la kaalayaan sallaan. Sallaanka la keenay waxa lagu tiiriyey
        xeradii lagu shiri jirey derbi geeda. Xayawaanka kalena hal kaas ayay ku
        ogaadeen in doofaarradu, saddexdii bilood ee tegey, ku guuleysteen in ay
        Mabda’a Xayawaanimada ku soo koobaan Toddoba Dardaaran. Toddoba daas
        Dardaaran oo sida la yidhi, noqon doona sharci aan sina loo doorin karin
        oo xayawaanku ku dhaqmaan, ayaa la doonayay in lagu qoro derbiga.
        Isnoobool oo dhibaato aan yarayn la kulmay baa mar kaas fuulay
        sallaanka. Iskuwiilarna dhawr tallaabo ayuu ka hooseeyey oo dheryaha
        rinjiga ayuu u hayey. Toddobadii Dardaaran oo xuruuf waaweyn oo cad cad
        ku qoran ayaa Isnoobool kol kaas ku dhigay derbigii madoobaa. Waaweynaan
        iyo cadcaddaan inta xuruuftu ka qabtey, waxa laga akhriyi karayey meel u
        jirta soddon tallaabo. Derbiga waxa uu ku qorayna waxay ahaayeen:
        TODDOBADA DARDAARAN 1. Laba-addinle waa nacab. 2. Afar-addinle iyo haad
        waa saaxiib. 3. Xayawaanku waa in aannu galshan dhar. 4. Xayawaanku waa
        in aannu ku seexan sariir. 5. Xayawaanku waa in aannu cabbin khamri. 6.
        Xayawaanku waa in aannu nafta ka goyn mid kale. 7. Xayawaan oo idili waa
        siman yihiin. Farta uu ku dhigay Dardaarannada aad bay u habeysnayd,
        higgaadduna waa wada toosnayd, ereyga ‘Saaxiib’ oo xuruuf tiisa uu
        is-dhaafiyey iyo xarafka ‘s’ oo uu u dhigay si gurracan ma ahee. Goortii
        uu ka soo jeestay derbiga, ayuu kor u akhriyey dardaaranka si uu ula
        socodsiiyo xayawaanka kale waxa uu qoray. Xayawaanku inta ay le’ekaayeen
        madaxxa ayay u wada ruxeen; waxxii uu qoray oo dhanna way ku raaceen.
        Kuwooda fahmada badnaana markiiba waxay bilaabeen in ay korka ka qabtaan
        Dardaaranka. Isnoobool oo shirka xidhayeyna waxa uu yidhi: “Imminkana
        jaallayaal, innagu dhaqaajiya cawska; ballanna aan ka dhiganno in aynnu
        ku soo hoynno cawska muddo ka gaaban intii Joonis iyo ciidan kiisu ku
        soo hoyn jireen.” Dhaqaaqa, markii la is-yidhi ayaa saddexdii sac, oo
        goorahanba xamxamaaranayey sara joogsadeen oo ci’ oodda ka qaadeen.
        Sababta ay la ciyayeen waxay ahayd iyaga oo saddex caana maal dihnaa,
        kuna sigtay in candhooyinku la dildillaacaan caano. Cabbaar yar haddii
        laga fekeray sida arrin taas wax looga qaban karo ayaa doofaarradu cid u
        direen in la keeno baaldiyo. Baaldiyada kolkii la keenayna, qanjaafilaha
        ayay ku liseen lo’da. Hal kaasna wax ay ku ogaadeen in qanjaafilo hoodu
        si fiican ugu habeysan yihiin in lagu liso lo’da. Shan baaldi oo xoor
        leh ayaa laga buuxiyey lo’da; shan taas baaldi oo xayawaanku u wada
        hunguroodeen. Xayawaanka mid ka mid ah oo is-haysan kari waayeyna waxa
        uu yidhi: “Tolow wax xan oo caano ah maxaa lagu sameyn doonaa?” Digaagad
        su’aalshu dhiirri gelisay baa u jawaabtay oo tidhi, “Marmarka qaar kood
        baa Joonis noogu iidaami jirey soorta.” In taas markii la is-dhaafsaday
        ayaa Naabooliyoon halka ka soo booday. Inta uu isa soo barbar taagay
        baaldiyadii caanaha, ayuu cir kaas ka qayliyey oo yidhi: “Shaqo ayaa
        laga qaban doonaa caanaha, hadal-hayn tooduna wax innooguma jilna ee
        cawska la goynayo dhakhso ha loo aado. Hawlsha waxa idiin hor kaci doona
        Jaalle Isnoobool, aniguna goor dhow ayaan idinka daba iman doonaa. Horuu
        soco, Jaalle! Cawskii waa inna sugayaa e.” Askar sida ay yihiin baa loo
        dhaqaajiyey xayawaanka oo caws-goyn la aadsiiyey. Markii ay soo laabteen
        fiidkii, waxay ogaaden in caanahii muuq qooda la waayey.</p>
      <h2 id="cutubka-3aad">Cutubka 3aad</h2>
      <p>Maxaa xayawaanka rafaad qabsaday, dhididse maxaa ka dhacay, markii ay
        is yidhaahdeen cawska baxay inta aydin goysaan soo hooya! Tacab koodiise
        laguma hungoobin. Abaalgud kiisa oo ahaa cawska oo xayawaanku ku soo
        hooyeen muddadii la filayey mid ka gaabanna waa la helay. Hawlsha
        xayawaanku qabanayeen, marmarka qaar kood aad bay u ba’nayd. Qalabka ay
        ku adeeganayeenna waxa uu ahaa mid qaab daran oo Bani-aadmi loogu tala
        galay. Taas ayaa marar badan kala dhantaalshay dedaal kooda. Hase
        yeelshee, dhibaato kasta oo ka hor timaadda waxa had iyo jeer
        jid-bixiyeen uga ahaa fariidnimada doofaarrada. Kaalinta farduhuna waxay
        soo baxday markii ay muujiyeen sida ay beerta ugu yiqiinneen
        taako-taako. Muranna kuma jirin in farduhu uga xog ogaalsanaayeen Joonis
        iyo ciidan kiisaba siyaalaha cawska loo gooyo, loona tuumiyo. lyana waxa
        aan muran ku jirin doofaarrda oo isku koobay hawlsha oo ay kor meeraan
        iyo xayawaanka kale oo ay kala diraan. Haba yaraatee, doofaarradu ma
        qabaneyn wax hawl ah oo kaga dhididisa. Arrin lala yaabona ma ahayn
        haddii doofaarradu taabeen hoggaanka talada marka la tix geliyo aqoonta
        ay dheeraayeen xayawaanka kale. Waxa kale oo iyana aan la yaab lahayn in
        la arko Boskar iyo Koloofar oo iyagu isku xidhay birihii cawska goynayey
        iyo kuwii tuuminayey, doofaar amar siinaya oo cir kaas kaga qaylinayaana
        daba joogo isaga oo ku leh, “Horuu soco Jaalle!” ama “Joogso Jaalle!”
        hadba sida uu rabo. Kuwa wacdaraha dhigayna ma ahayn Boskar iyo Koloofar
        oo keli ah ee hawlsha beerta laga qabanayey looma kala hadhin. Iskaba
        daa kuwooda xoogga weynaa ee shinbirihiina waxa dilay sii-socod iyo
        soo-socod milicdii sidii ay afka ugu daldalayeen burar yaryar oo caws
        ah. Guud ahaanna dedaalkii xayawaanku waxa uu keenay hawlsha oo lagaga
        fara xalshay muddo laba maalmood ka gaaban intii Joonis iyo ciidan kiisu
        ku dhammeyn jireen. In taas waxa sii dheeraa cawska la soo hooyey oo
        noqday kii u fara badnaa ee weli giisba laga jaray beerta.
        Fara-badnaanta cawskana waxa u ahaa sabab indha-fiyoobaanta shinbiraha
        soo daldalay bur kasta, iyo xayawaanka kale oo mar kan ka caagganaaday
        cantuugadii ay hoosta uga qarin jireen. Xagaagaas oo idil, si aan
        joogjoogsi lahayn baa hawlsha beertu u socotey. Xayawaanka beertuna waxa
        ay u badhbadhaadheen si aanay marnaba u maleyn in loo badhbadhaadhi
        karo. Cantuugo kasta oo jidiin kooda ka degta, si gaar ah ayay u
        dhadhdhansadeen, una macaansadeen, iyaga oo ogsoon in waxa ay cunayeen
        aanu ahayn wax yedle masuug ahi hor-Alle u baxsaday, ee uu yahay tacab
        kooda midha hiisii – tacab kaas oo ah mid iyagu ku dhibtoodeen, dheef
        tiisana maanta iyagu yeelsheen. Sida xayawaanku u dhammaayeenna waxa ay
        wada ogsoonaayeen in waayidda la waayey wax-ma-tarihii Bani-aadmiga ahaa
        ee iyaga uun ku kor noolaa, keentay iyaga oo imminka hela cunto tii ka
        badan, iyo nasasho aanay hore u heli jirin. Ogow oo weliba si daas
        ayaanay weli u lahayn waaya-aragnimo ay keli good ku fuliyaan hawlaha.
        Waaya-aragnimo la’aantaasuna waxa ay u keentay dhibaatooyin aan tiro
        lahayn markii ay damceen in ay tumaan galley da oo kala hufaan. Dhibaata
        daas waxay ka baxeen markii ay ku talshadeen in ay galleyda ku
        joogjoogsadaan, daba deedna ku neefsadaan si ay uga haadiyaan baalka.
        Cidhiidhi kasta oo ay galaan waxa had iyo jeer si daas oo kale uga
        saarayey fariidnimada doofaarrada iyo turuqyada Boskar ee laxaadka weyn.
        Boskarna si daas ayuu u noqday neef xayawaanku, sida ay u dhan yihiin,
        ku dhaadtaan oo laga majeerto beerta oo idil. Hawlkaranima diisuna ma
        ahayn mid cusub oo uu la soo baxay imminka, ee waagii Joonisba aad buu u
        shaqayn jirey. Hase yeelshee, intii xayawaanku la wareegay maamulka
        beerta ayuu bannaanka soo dhigay hawlkarnimo dheeraad ah, isaga oo
        imminka qabaneyey hawl ay qaban lahaayeen saddex faras. Marmarka qaar
        koodna waxa aad moodeysey in beerta oo idiliba ku tiirsan tahay garbaha
        Boskar ee laxaadka leh. Waaberiga sida uu u bilaabo hawlsha, waxa uu ka
        soo bixi jirey gabbalku marka uu dhaco, isaga oo maalin oo dhan ku jira
        riixis iyo jiidis, kol walbana ligan hadba meelsha hawlshu ugu
        kululshahay. Si daas ayuu weliba kula heshiiyey diigagga beerta mid ka
        mid ah in uu toosiyo goor saacad badhkeed ka horreysa waqtiga xayawaanka
        kale toosaan si uu uga sii gaadhsiiyo xoogaa iskaa-wax-u-qabso ah, inta
        aan hawlsha maalin taasi bilaabmin, ugana sii shaqeeyo hadba meelsha uu
        is-yidhaahdo, “Allay lehe halkan baa wax qabasho looga baahan yahay.”
        Dhibaato kasta oo ka hor timaadda iyo wax kasta oo dib u hakiya, jawaab
        keli ah ayaa Boskar u lahaa, taas oo ahayd: “Sidan si ka sii daran baan
        u shaqayn doonaa.” Markii danbena ereyya daas ayaaba u noqday halqabsi.
        Dedaal kaas shaqada ku saabsanaa ee lala yimi kuma koobneyn Boskar oo
        keli ah ee xayawaan kastiba waxa uu geystay intii tamar tiisu ahayd.
        Shinbiraha beertuna waxa ay badbaadiyeen shan joonyadood oo galley ah oo
        lumi lahaa haddii aanay soo ururin midhihii firdhay. Niyadsamida guud
        ahaanba joogtey beerta waxa u marag ahaa sida xayawaanku u dhaqmayeen,
        iyaga oo mid koodna aanu wax xadin, waxna qawedin. Dagaalkii,
        qaniinyadii iyo xinkii u ahaa astaamaha nolol shooda hore, in ay
        tirtirmaan bay ku dhowaaden. Wax-qabasho kolka ay timaaddona, cidina
        hawlsha kama leexleexan jirin, amaba, sida loo badnaa, cidina kama
        leexleexan jirin, in kasta oo ay iska jirtey geenyada Moolli oo iyadu
        aan ku fiicneyn in ay aroortii waqti hore toosto. Had iyo jeerna, waxa
        ay ka dhigan jirtey cudurdaar in dhagax ka galay qoobka si ay shaqada
        uga baxdo goor hore. Bisaddu sida ay u dhaqmeyseyna waxay lahayd xoogaa
        shaki ah; maxaa yeelay, waxa la ogaaday in muuq qeeda la waayo goor
        kasta oo hawli jirto. Waxa iyana la ogaaday in, inta ay saacado badan
        iska maqnaato, goor dhow soo baxdo marka la gaadho waqtiga cuntada,
        amaba fiidkii goorta hawlaha la soo bogto. Waxay iman jirtey iyada oo
        aad mooddo in aanay waxba dhimin, lana diyaar ah cudurdaar wanaagsan oo
        ay soo sameysatay. Guux kalgacal leh oo debecsan marka ay raacisona,
        waxa adkaa in la beensado cudurdaar keeda. Waxa kale oo jirey Benjamin
        oo wax is-beddel ah aan muujin sidii kacaanku u dhalshay. Si diisii
        gaabiska ahayd ee waagii Joonisba uu hawlaha u fulin jirey ayuu weli wax
        u fulinayey; xil saarnaana kama warwareegin, hawl dheeraad ahna isuma
        dirin, Kacaanka iyo waxa uu keenayna kama bixin faallo. Kolkii la
        weydiiyey ee lagu yidhi, “Miyaanaad imminka ka farax badnayn waqtigii
        Joonis?” Waxa uu ku jawaabay, “Dameeraha cimri goodu aad buu u dheer
        yahay; waana aan hubaa oo mid kiinna ma arkin dameer baqtiyey.” Ciddii
        wax weydiisayna waxay ku khasabtay in ay ku qancaan jawaab taas
        maldahan. Beerta xayawaanka waxa laga caadeystay in shaqada laga nasto
        maalmaha Axadaha. Si maalinta Axadda looga bogto hurdada, quraacda ayaa
        dib loo dhigi jirey saacad iska dhan. Quraacda marka la laasto ayaa la
        qabanqaabin jirey xus toddobaadkiiba mar ahaa oo sina aan u baaqan
        jirin. Xuska waxa lagu bilaabi jirey calanka oo la taago, kaas oo ka
        sameysnaa maro cagaaran oo ka duugowday afada Joonis. Isnoobool oo
        marada helay ayaa ku sawiray qoob iyo gees cadcad. Subax kasta oo Axad
        ahna, mara daas ayaa la sudhi jirey birta calanka ee beerta. Isnoobool
        oo fasirayey calanku waxa uu u taagan yahay waxa uu caddeeyey in midabka
        cagaarani u taagan yahay beeraha Iglan ee cagaarka ah, qoobka iyo
        geeskuna in ay u taagan yihiin Jamhuuriyadda Xoolaha ee soo bixi doonta
        goorta Bani-aadmiga loo af gembiyo si aanu ka saoo waaqsan. Calanka
        goorta laga soo jeesto, ayaa xayawaanka oo isku duubani aadi jireen
        xerada weyneyd ee shirarka iyaga oo qoob jac leh. Hal kaas ayay ku
        yeelan jireen Shirka Guud ee Toddobaadka. Hawlaha la doonayo in la
        fuliyo toddobaadka soo fool leh, shir kaas ayaa lagu qorsheyn jirey;
        arrimaha la rabo in laga doodo, shir kaas ayaa had iyo jeer la soo dhex
        dhigi jirey; go’aanna hal kaas ayaa lagu gaadhi jirey. Waxaase jirtey in
        doofaarradu ahaayeen kuwa goor walba soo jeediya arrimaha laga doodi
        doono. Xayawaanka kalese waxa ay yiqiinneen sida ay u bixiyaan codka oo
        keli ah. Arrin qudh ah oo ay shirka soo dhex dhigaan, haba yaraatee way
        ka fekeri kari waayeen. Marka doodi timaaddona, xayawaanka oo idil waxa
        ugu firfircoonaa Isnoobool iyo Naabooliyoon. Taas oo jirtey, ayaa
        haddana la arkay in laba doodu aanay marna wax ku heshiin, iskuna
        raacin. Iskaba daa wax kale oo ay isku raacaan, ee maalin laga doodayey
        arrin aan is-af-garasho-waaba keeni karin oo ahayd in jeexxa ah beerta
        tufaaxxa dhabar keeda, goonni looga dhigo xayawaanka gabooba ee ka
        fadhiista hawlsha, waxa laba dooda dhex maray muran kulul oo la galay
        da’da habboon ee nooc kasta oo xayawaanka ahi kaga fadhiisan karo
        hawlsha. Shirkana waxa joogto u ahaa in lagu xidho heesta ‘Iglan Xoola
        heedow’. Dharaarta Axadda gelin keeda danbe, cayaaraha ayaa loo daayey.
        Arrinta oo hal kaas mareysa ayaa doofaaradu durba isa siiyeen qol uu
        oolli jirey qalabku. Hal kaas ayay xarun ka dhigteen. Habeennimadiina
        hal kaas ayay ku baran jireen tumaaladda, nijaaradda iyo farsamooyin
        kale oo lagama-maarmaan ahaa. Farsamooyin kaas waxay ka baran jireen
        buugag ay ka soo qaadteen guriga Joonis. Weliba Isnoobool waxa in taas u
        sii dheeraa isaga oo aad isugu shuqliyey in uu nidaamiyo xayawaanka oo u
        sameeyo wax uu ku magcaabay Guddiyada Xayawaanka. Hawlaha cayn kaas oo
        kale ahna, sina ugama daali jirin. Guddiyada uu abuuray waxa ka mid ahaa
        Guddida Ukun-dhalka oo uu u sameeyey digaagga, Ururka Dabooyinka Xalan
        oo lo’da uu u sameeyey, Guddida dib-wax-u-barka Jaallayaalsha
        Debed-Joogga ah oo ujeedda deedu ahayd in la rabbeeyo jiirka iyo
        bakaylayaalsha, Dhaqdhaqaaqqa Suufka Cad oo uu u sameeyey idaha, iyo
        guddiyaal kale oo jaad walba leh. In taas waxa uu ku darsaday isaga oo
        bilaabay casharro lagu baro xayawaanka sida wax loo qoro, loona akhriyo.
        Guud ahaanse, waxyaala haas Isnoobool bilaabay badi dooda lagama gaadhin
        guul. Tusaalena waxa innoogu filan waxxii ka dhacay markii la isku deyey
        in la hebediyo xayawaanka ah Debed-ku-noolka. Hal kaas waxa ka caddaaday
        in aan waxba iska doorin dhaqan koodii hore. Kolkii lagula dhaqmay
        deeqsinimo, ka faa’iideysta ma ahee, wax kaleba way garan waayeen.
        Bisaddiina waxa ay galshay Guddida Dib-wax-u-barka xayawaanka
        Debed-ku-noolka ah; dhawrkii maalmood ee horena aad bay u firfircoonayd.
        Hase yeelshee, maalintii danbe ayaa la arkay iyada oo ku fadhdhida guri
        dul shiisa oo shinbiro yaryaro ah u sheegaysa in xayawaan oo dhammi
        jaaleen, haddii ay rabaanna in ay u iman karaan oo ku fadhiisan karaan
        ciddiya heeda, iyaga oo waxba aan la yeelin. Shinbiruhuse isma dagin ee
        meel shooda bay ku ekaadeen. In kasta oo aan lagu guuleysan arrimo badan
        oo Isnoobool abuuray, uuna is-lahaa wax ku hagaaji, waxa aad loogu
        guuleystay casharradii lagu baranayey sida wax loo qoro, loona akhriyo.
        Dayrtu kolkii ay soo galshay, ilaa heer ayaa badiba xayawaanku ka
        gaadheen sida wax loo qoro, loona akhriyo. Doofaarrada oo iyagu ka fahmo
        badnaa xayawaanka kale, markiiba waxa ay ku buxuuroobeen sida wax loo
        qoro loona akhriyo. Eydu sida ay wax u baratay aad bay u ladnayd, in
        kasta oo aanay u hayn xiisaba in ay bartaan wax dhaafsiisan sida loo
        akhriyo Toddobada Dardaaran. Ridii Mureel, akhriska ayay si ba’an u
        baratay oo eydaba iyada ayaa ka badin jirtey sida wax loo akhriyo;
        marmarna xayawaanka kale ayay u akhriyi jirtey habeenkii wargeysyada la
        xooray ee ay ka helsho kuddaafadaha. Dameerka Benjamin, doofaarrada ayuu
        kala sinnaa sida wax loo akhriyo, hase yeelshee, marna ma uu isticmaalin
        awood daas uu lahaa. Markii la weydiiyey sababta uu u isticmaali waayey
        awood diisaas, waxa uu meelshii ka caddeeyey in aanu ka war qabin wax
        istaahila in la akhriyoba. Koloofar, higgaadda oo dhan ayay baratay,
        waxayse awoodi weydey in ay xuruufta isku xidhiidhiso oo ereyyo ka
        sameyso. Boskarna waxa uu ka gudbi waayey afarta xaraf ee higgaadda u
        horreeya, kuwaas oo uu dhulka ku xarxarriiqi jirey, isaga oo qoobab
        kiisa waaweyn wax ku qoraya. Daba deedna inta uu hogto oo ku dhaygago
        waxa uu qoray, dhegahana u nabay dib, ayuu is-odhan jirey, “Tolow maxaa
        ku xigey?” Dhawr jeerna waxa uu ku guuleystey in uu barto afarta xaraf
        ee labaad. Hase yeelshee, taasi waxa ay keentay in uu illaabo afartii
        xaraf ee hore. Tala diisiina waxa ay isugu soo ururtay in uu ku ekaado
        afarta xaraf ee hore, kuwaas oo uu qori jirey maalintiiba mar ama laba
        jeer si uu isu xusuusiyo goor walba. Geenyada Moolli waxa ay iska soo
        taagtay in ay barato wax dhaafsiisan lixda xaraf ee magac ceedu ka
        koobnaa. Lix daas xaraf oo si fiican ay uga sameysay qoryo yaryar bay ku
        wareegaaleysan jirtey iyada oo isu bogsan. Xayawaanka kale ee joogey
        beerta, waxa ay dhaafi kari waayeen xarafka B. Waxa iyana soo if baxay
        in xayawaanka kuwii u doqonsanaa ee idaha iyo shinbiruhu u horreeyeen
        korka ka qaban kari waayeen Toddobada Dardaaran. Isnoobool oo arrintaas
        si ba’an uga fekerey, waqti dheerna ku lumiyey, markii danbe waxa uu
        daaha ka qaaday in Toddobada Dardaaran lagu soo koobi karo halqabsi qudh
        ah, iyada oo ujeeddada dardaaranka aan waxba ka lumin. Halqabsigu waxa
        uu ahaa “Samaa Afar Lugood, Xumaa laba Lugood.” Meelshiina waxa uu ka
        caddeeyey in Mabda’a Xayawaannimaduba ku soo ururo halqabsi gaas qudh
        dhiisa; xayawaanka si fiican uga bogta halqabsigana, in uu ka badbaaday
        Bani-aadmi duufsada oo maskax diisa beddela. Shinbirihii baa iyagu
        markiiba iska soo taagay halqabsiga cusub, iyaga oo ku dooday in iyaguba
        leeyihiin laba addin. Hase yeelshee, Isnoobool baa u caddeeyey in
        arrintu aanay ahayn sida ay is-moodsiiyeen; wuxuuna yidhi: “Baalka
        shinbiruhu Jaallayaal, waa xubinjidhka ah oo wax riixda, waxna
        dhaqaajisa ee ma aha mid wax lagu qabsado. Si daas awgeed, waa in aynnu
        baalka u garannaa in uu la mid yahay addin. Bani-aadmiga astaanta u
        gaarka ahina waa gacanta, taas oo u ah qalab uu ku geysto waxyeello oo
        dhan.” Ereyya daas waaweyn ee Isnoobool isticmaalay, wax aanay garan
        karin bay shinbirihii ku noqdeen. Faahfaahinta uu bixiyeyna sidii uu u
        yidhi bay u qaadteen. Xayawaanka kuwoodii fahmada darnaana markiiba
        waxay ku daadteen in ay korka ka qabtaan halqabsiga cusub. Halqabsiga oo
        far waaweyn ku qoran ayaa mar kaas lagu dhigay xerada lagu shiri jirey
        derbi geeda, iyada oo weliba lagu qoray meel ka sarreysa meelshii
        Toddobada Dardaaran ku qornaayeen. Idihiina, halqabsiga cusub oo ay
        korka ka qabteen ayay aad ugu riyaaqeen. Marar badanna waxa la arkayey
        iyaga oo beerta fadhfadhiya oo inta ay is-illaabeen la bacaac leh “Samaa
        Afar Lugood; Xumaa Laba Lugood,” taas oo ay ku celcelin jireen saacado
        iska dhan iyaga oo marna aan ka daalin. Naabooliyoon, dheg uma dhigin
        waxyaalaha Isnoobool sameeyey. Waxaana laga sheegay in uu yidhi in
        dhallaanka oo wax la baraa ka door roon tahay wax kasta oo loo qabto
        xayawaanka waaweyn. Waqtiga uu si daas lahaa, labada eeyadood ee la kala
        odhan jirey Jesi iyo Buleebel, baa dhalay sagaal ey oo yaryar. Ey daas
        yaryar markii laga gooyay naaska, ayaa Naabooliyoon ka qaaday hooyooyin
        kood, isaga oo ugu ballan qaaday in waxbaris tooda iyo barbaarin tooda
        isagu xil qaadayo. Eydii yaryaraydna waxa uu dejiyey meel sare oo cidiba
        aanay gaadhi karin, iyada oo la dhigto sallaan bakhaarka qalabka
        mooyaane. Beerta in teeda kalena hal kaas ayuu kaga ooday. Mud do yar
        daba deedna, in ay jiraanba, waa la iska illaabay. Arrintii ku
        saabsanayd meelsha ay maraan caanaha lo’du ee hore loo saari waayey,
        imminka ayaa la helay sir teedii, oo la ogaaday in caanaha lagu iidaamo
        soorta doofaarradu cunaan. Berya haas la helay caanaha sir tooda ayay
        bislaatay tufaaxxa intii u horreysey. Meel kasta oo beerta ahna waxa
        wadhnaa tufaax ay soo daadisay dabaylshu. Xayawaankana waxa ay la
        noqotay in loo siman yahay tufaaxxa oo caddaalad lagu qaybsan doono.
        Hase yeelshee, dharaar baa lagu bixiyey amar in tufaaxxa dabaylshu
        daadisay la soo ururiyo oo la isugu geeyo bakhaarka qalabka si
        doofaarradu u cunaan. Xayawaanka qaar kood ayaa ka gunuusay amar kaas
        cusub, in kasta oo gunuus koodu aanu waxba ka doorin arrinta.
        Naabooliyoon iyo Isnooboolna ku dar, oo doofaarradu waa u dhammaayeen
        arrinta; heshiisna waxa ay ku ahaayeen in si daas loogu taliyo tufaaxxa.
        Iskuwiilar oo afhayeen ahaan doofaarrada kale u soo dirteen si uu u
        dhacsiiyo xayawaanka arrinta waxa uu yidhi: “Jaallayaal, kuma aan wado
        in ay din u maleyseen in aannu sidan u yeelnay hunguri weynaan,
        iimaan-darro, iyo mudnaan aannu idinka mudan nahay, doofaarrada haddii
        aannu nahay. Waxaana jirta in qaar badan oo naga mid ahi neceb yihiin
        caanaha cabbis tooda iyo tufaaxxa cunis tiisaba. Ujeeddada keli ah ee
        aannu ka leenahay caanaha cabbis tooda iyo tufaaxxa cunis tiisa waxa
        weeye in aannaan caafimaad darreysan. Caanaha iyo tufaaxxaba sida
        cilmiga saynisku sheegay, jaallayaal waxa ku jira waxyaalo
        lagama-maarmaan u ah fiyoobaanta doofaarrada. Doofaarrada haddii aannu
        nahayna, maskaxda ayaannu ka shaqeysiinnaa. Maamulka iyo habeynta
        beertuna annaga ayay nagu tiirsan yihiin, oo dan tiinna ayaa ku jirta in
        aannu dhanno caanaha, tufaaxxana cunno. Mase ogsoon tihiin, jaallayaal,
        waxa dhaci doona haddii doofaarradu ka soo bixi waayaan kaalin tooda?
        Aanba idiin sheego, ee Joonis baa soo laaban doona! Waana dhab in Joonis
        soo laaban doono haddii doofaarradu ka soo bixi waayaan xil kooda.
        Haddaba, jaallayaal, miyaynnaan meel uga soo wada jeedin in aan Joonis
        soo laaban?” Fekrad keli ah oo xayawaanku ka sinnaayeen haddii ay
        jirtey, fekrad daasi waxa ay ahayd in aanu soo laaban Joonis. Kol kaas,
        haddii arrinta ku saabsanayd caanaha iyo tufaaxxa sidan loo rogay oo ay
        ku lug yeelatay Joonis soo-noqosha diisa, xayawaanka wax ay la noqotay
        in wax laga yidhaahdaaba aanay hadhin. Waxa iyana meelsha uga muuqday
        xayawaanka, baahida loo qabo in doofaarradu had iyo jeer fiyoobaadaan.
        Dood kaleba iyada oo aan la yeelan baa bartii lagu guddoomay in loo
        dhowro doofaarrada caanaha iyo tufaaxxa dabaylshu daadisay iyo tufaaxxa
        kale ee go’i doonaba.</p>
      <h2 id="cutubka-4aad">Cutubka 4aad</h2>
      <p>Xagaa gaas kacaanku dhalshay dabayaaqa diisiiba warkii baa ku baahay
        dalka kala badh oo badh. Maalin la arkona Isnoobool iyo Naabooliyoon baa
        dirayey kooxo qoolley ah oo la faray in ay dhex galaan xayawaanka ku
        nool beeraha deris kooda ah, ugana warramaan kacaaanka, una laqimaan
        heesta ‘Iglan Xoola heedow’. Jooniskii laga caydhiyey beerta waxa uu ku
        qaadan jirey waqtiga in tiisa badan Makhmarada magac ceedu ahaa
        “Libaaxxa Cas.” Meelsha laga shubo khamriga lagama ag waayi jirin. Hal
        kaas ayuu ka cataabi jirey, isaga oo uga cabanaya cidda dheg u dhigtaba,
        cadaalad-darrida ay kula kacday koox xayawaan ah oo waxba aan ku
        wanaagsanayni, koox daas oo ka soo eriday gurigiisa. Beeraleyda kale ee
        uu u cawday guud ahaan bay uga yaxyaxeen, hase yeelshee, taageero badan
        uma ay fidin intii arrintu cusbayd ee wax-ka-qabashada lahayd. Hoos
        ahaana, mid kastiba waxa uu hiyiga ku hayey oo ka fekerayey sida ay
        suuragal u noqon karto in uu is-kiisa uga faa’iideysto qallad daas ku
        dhacday Joonis. Joonisna waxa uu ku nasiib wacnaa is-af- garansho-waaga
        aan marna demin ee had iyo jeer dhex taagnaa labada nin ee kala lahaa
        labada beerood ee deris kiisa ahaa. Labadaas beerood waxa la kala odhan
        jirey Fokswudh iyo Binjfiild. Beerta Fokswudh waxay ahayd beer weyn oo u
        sameysan siyaalihii beeruhu u sameysnaan jireen waqtiyadii tegey. Si
        deeda kalena waxay ahayd beer la halleeyey oo dhiri ka dhex baxday; beer
        did deedu nabaad guurtay oo dhirtii u ahayd oodda, ku sugan tahay xaalad
        xun. Ninka beerta lahaa oo la odhan jirey Bilkinton, isaguna waxa uu
        ahaa nin dad-la-socod wanaagsan oo ka mid ah dhul-qabeenka isku sheega
        beeraleyda. Waqtiga badi diisa waxa uu ku qaadan jirey kalluumeysi ama
        ugaadhsi, hadba xilliga uu joogo kii ku habboon. Beerta Binjfiildse aad
        bay uga yarayd Fokswudh, si ka fiicanna waa loo xannaaneyn jirey. Ninka
        lahaa Binjfiild oo la odhan jirey Feredrik, waxa uu ahaa nin ad-ad ag oo
        xeel dheer. Goor la arkona waxa uu ku dhex jirey kiis maxkamadeed.
        Weliba waxa in taas u sii dheeraa oo uu ku ahaa caan in uu yahay nin loo
        gooyo meelsha uu qabsado. Laba daas nin aad bay isu necbaayeen; colaad
        dooduna waxay gaadhdhay meel aanay waxba ku heshiin karin, danaha ka
        dhexeeya oo ay wada jirtaan kay ku tahay. Colaad daas oo dhex tiil, ayaa
        haddana laba doodiiba waxa cabsi geliyey kacaanka ka dhacay Beerta
        Xayawaanka; aadna waxay ugu dedaaleen in xayawaan koodu aanay wax badan
        ka ogaan waxyaalaha dhacay. Ugu horreyntiiba, waxa ay iska yeelyeeleen
        in waxyaala haas oo kale aanay dhaci karin; fekradda odhaneysey
        “xayawaan baa keli good maamuli kara beerna,” way quudhsadeen oo aad bay
        u yaseen. Waxay isku samirsiiyeen in arrintuba ku baabi’i doonto laba
        toddobaad. Beertiina wax ay kaga qaadeen oodda, dicaayad ay ku
        balbalaadhiyeen in xayawaanka Beerta Maanor dagaal koodu aanu marna
        demin, iyaga oo weliba u saaran cidhifka in ay u wada le’daan macaluul.
        Waxa ay ku adkeysteen in ay beerta weli ku magcaabaan magac ceedii hore
        iyaga oo afka soo marin kari waayey magac ceeda cusub. Hase yeelshee,
        markii waqti badani tegey oo ay caddaatay in aan cidina u baqtiyin
        macaluul, ayaa Feredrik iyo Bilkinton lieesta halkii hore ka beddeleen.
        Markanna waxa ay ku dheeraadeen waxa ay ku tilmaameen uur-xumada dhex
        taal xayawaanka; beertiina waxa ay u saareen dicaayad kale oo ka
        warrameysa sida xayawaanku isugu bahaloobeen, sida ay biro dab ah isugu
        gubaan, iyo sida ay dheddigga u wadaagaan. Waxyaala haas fool-xumada leh
        ee ay wada tilmaameen waxa ay u nisbeeyeen tegidda laga tegey waxyaalaha
        tiirarka u ah xeerarka nololsha. In kasta oo sheekooyin kaasi
        wareegaaleysanayeen, haddana cidina ma wada rumaysan. Nuxnux ku
        saabsanayd in ay jirto beer dhabanna-hays leh oo inta Bani-aadmi laga
        caydhiyey, xayawaan is-kiisa u maamulo, iyana si deedii bay u
        meereysatay: in kasta oo la arkay in nuxnuxdu marka ay sii fiddoba,
        yeelaneysey wejiyo ka fog runtu waxa ay ahayd. Si daas ayaa dareen
        kacaannimo ugu baahay beeraha oo dhan. Taas waxa u marag ahaa dibidii
        hebedka ahayd oo goor kasta weyraxday; idaha oo inta ay oodda jebiyeen
        daaqay beeraha; lo’da oo harraatiday baaldiyadii ay ka buuxeen caanaha
        laga lisay; iyo, fardihii lagu ugaadhsan jirey oo inta ay nimankii
        fuulshanaa u laliyeen xeryaha, iyaga loogu maara waayey in ay xeroodaan.
        Waxa weliba taas ka sii darnaa dhakhsaha ay arliga oo dhan ugu baaheen
        codka iyo midhaha heesta ‘Iglan xoola heedow’. Bani- aadmiguse, waxa ay
        heestaba ka soo qaadeen wax aan hantaatac dhaamin; si daas dar teed bay
        isu-weydiiyeen sida cidiba isugu quudhi karto, xayawaan kay ku tahay, in
        ay ku heesaan hantaatac caas quudhsiga leh oo kale. Taas oo jirtey ayaa
        haddana la ogaa in heesta maqal keedu ku kiciyo Bani-aadmiga ciil iyo
        cadho ay la adkaysan waayeen. Xayawaan kasta oo ay ku qabtaan isaga oo
        hees taas qaadayana, bar taas ayay markiiba ku uleyn jireen.
        Bani-aadmina si kasta ha ugu dedaalo in uu tirtiro heesta, ee heestii
        baa ka weynaatay wax la cabbudhin karo; maxaa yeelay, shinbirihii baa ku
        fooryey, qoolleydii baa ku guuguuleysey, sanqadhdha ka baxaysey biraha
        tumaalka iyo dawanka kaniisadduna waxay yeelatay codka heesta.
        Bani-aadmigiina, baqdin bay bowdyaha isla dhaceen mar kasta oo ay
        maqlaan heesta, iyaga oo heesta midha heeda ka gartay saadaal sii
        sheegeysa baaba’a u danbeeya. Arrimaha oo si daas ah oo la joogo bilsha
        Oktoobar horraan teeda, galleydii la gooyeyna la soo tuumiyey, qaar
        keedna la tumay; ayaa koox qoolley ah oo cirka heehaabeysey ku soo
        degtay qolqolka Beerta Xayawaanka. Sida qoolleydu u xammaysnayd, waxa ka
        muuqdey in ay siddo war xiisa leh. Hal kiina waxay kaga warrantay in
        Joonis iyo ciidan kiisu ku soo qaadeen duullimaad beerta oo durba soo
        dhaafeen beerta irriddeedii weyneyd. Ciidanka Joonis oo toban nin ka
        koobnaa, waxa ay wada sidteen qaaro ay ku dagaal galaan. Joonis oo hor
        kacayeyna bunduq qiisa buu ku gaadhnaa. Hal kaas waxa ka caddaaday in
        Joonis iyo ciidan kiisu isku deyi doonaan in ay beerta dib u hantiyaan.
        Si daas oo kale in loo soo hollin doonana hore ayaa xayawaanku u
        filayeen; horena way uga sii digtoonaayeen; tabaabushihii loo baahnaa oo
        dhanna hore ayay u sii sameysteen. Isnoobool oo buug ka akhristay
        dagaallada ninkii la odhan jirey Juliyos Siisar waxa loo xil saaray
        arrimaha gaashaandhigga. Markii uu ka war helay colka ku soo duulay
        beerta, ammarro deg deg ah ayuu markiiba bartii ku bixiyey, cabbaar yar
        daba deedna xayawaan kastiba waxa uu ku ahaa heegan bartii uu ka dagaal
        geli lahaa. Joonis iyo ciidan kiisa oo mar kaas ku soo dhowaaday guryaha
        beerta ayaa Isnoobool bixiyey amarka weerarka kowaad. Shan iyo soddonkii
        qoolley ee beerta joogey ayaa cirka kaga soo haaday nimankii oo madaxya
        dooda kor heehaabay. Intii Joonis iyo ciidan kiisu ku sii foognaayeen
        qoolleyda kaga timi cirka ayaa digaagga iyo digirinku kaga soo dhagac
        yidhaahdeen oodihii ay ku dhex dhuumanayeen, hal kaas oo ay si baas
        kubabka uga turturqeen colka. Tallaabooyin kaasi, sida ay u dhammaayeen,
        waxay ahaayeen xeel dagaal Isnoobool uga dan lahaa in uu colka soo
        duulay ku dhex abuuro xooga fadqalallo iyo nidaam-darro ah. Cabbaar yar
        daba deedna, Joonis iyo ciidan kiisii baa shinbiraha ku kala didiyey
        qaara hooda. In taasi markii ay kala gaadhdhay ayaa Isnoobool bixiyey
        amarka weerarka labaad. Mureel, Benjamin iyo idaha idil kood ayaa mar
        kaas nimanka dhinac kasta kagala yimi gees iyo herdi. Benjamin,
        danbaabidho ayuu ugu qaadqaaday. Nimankiise, si ragannimo leh bay isaga
        caabbiyeen xayawaanka. Qaaraha ay sidteen, iyo kaba hoodii waaweynaa ce
        masaabiirta lahaana, si wanaagsan bay ugu dagaallameen. Labada ciidan oo
        si daas isugu dhex jira ayaa Isnoobool ka yeedhay cir kaas oo bixiyey
        seenyaalaha dib-u-gurashada. Ci’da Isnoobool markii ay maqleen ayaa
        xayawaankii dib isu soo wada rogeen oo isku soo shubeen beerta qolqol
        keeda. Xayawaanka oo is-rogay markii ay arkeen ayaa nimankii, “Guulalle,
        kani galbey,” ku qaadeen iyaga oo is-moodsiiyey in nacab koodu jabay.
        Markii ku xigteyna, iyaga oo aad u nidaam daran bay eryoodeen xayawaanka
        cararayey. Ujeeddada Isnoobool ka lahaa dib-u-gurashada taas bay ahayd.
        Nimanka wax baacsanayey markii lagu hubsaday qolqolka guda hiisa ayaa
        saddexdii faras, saddexdii sac iyo doofaarrada in tooda kale oo gaadmo
        kula nabnaa xerada lo’da, nimanka kaga yimaaddeen dhabarka oo gooyeen
        jidkii ay ka soo galeen. Markii uu hubsaday in la gooyey jidka, ayaa
        Isnoobool bixiyey amarka weerarka. Isagiina, dhinac kaleba ma eeg eegin
        ee meelshii Joonis ka muuqdey buu qummaati u abbaaray. Joonis kolkii uu
        arkay sida Isnoobool ugu soo xiimayo ayuu u qabsaday qoriga oo ku riday
        dhawr xabbadood. Xabbadihii uu rideyna, dhabarka ay ay ka sii xagteen
        Isnoobool oo gaadhsiiyeen nabarro aan ahayn halis; lax ay ku dhacday
        xabbadduse, dhulka ulama dhacin nafba. Isnoobool oo aan hakanina, culeys
        kiisa toddobada faraasiladood iyo badhka ahaa oo waxba aanu kala hadhin
        buu ku sii daayey addimada Joonis. Hal kaas ayuu Joonis candhada u
        dhigay digo ag tiisa tuureyd, isaga oo qorigiina ka mudhuxsaday.
        Waxyaalaha goobta lagu arkay waxa ugu argagax weynaa sida Boskar wax ugu
        laynayey qoobab kiisa waaweyn ee kabaha birta ahi ugu jireen. Jugtii u
        horreyseyba wax uu madaxxa kala haleelay wiil ka shaqeynayey Xerada
        Fardaha ee beerta Fokswudh, kaas oo uu miyir la’aan dhooqada dhex
        wadhay. Kolkii nimanku arkeen waxa meelsha ka dhacaya iyo sida xaalku
        ugu xun yahay ayay baqeen oo qaar kood xooreen qaarihii ay ku
        dagaallamayeen, iskuna dayeen in ay baxsadaan. Cabbaar yar daba deedna,
        xayawaanka oo isku duuban baa nimankii baacsanayey oo qolqolka beerta ku
        wareejinayey iyaga oo herdi, harraati, qaniinyo, iyo qardabo midna aan
        ula hadhin. Xayawaan kasta oo beerta joogeyna hadba sida uu jeclaa buu u
        aar goostay, una ciil beelay. Cid kaleba iska daa, ee bisaddiina inta ay
        guri dul shiisa ka soo ballow tidhi oo ku soo booddey nin lo’-jir ah deg
        tiisa, ayay ciddiyaha kaga aastay surka. Cabaadkii ka baxay nin kaas
        waaba la ogaa. Intii waxyaala haasi dhacayeen ayaa, nimanka cawa dooda,
        jidkii ay ka soo galeen cabbaar yar bannaanaaday. Dalool kaas
        bannaanaaday markii ay arkeen baa arrintiiba noqotay bixiyow i bixi, oo
        sida ay u dhammaayeen, nimankii u wada carareen debedda. Markii ku
        xigteyna dhabbadii weyneyd bay cagta saareen. Si daas ayaa loo jebiyey
        colkii soo duuley oo loo raacsiiyey guul-darro, iyada oo shan miridh
        aanay ka soo wareegin goortii ay soo qaadeen weerarka. Naf-la-cararkii
        waxay cagta saareen dhabbadii ay hore u soo mareen. Mar kanse waxa ku
        daba jirey koox digirin ah oo kubabka ka turturqeysey ilaa ay ka
        dhammaanayeen beerta. Nin keli ah mooyaane, si daas ayaa nimanku uga
        wada baxeen beerta. Qolqolkii dagaalku ka dhacay kolkii lagu soo laabtay
        ayaa loogu yimi Boskar oo isku deyaya in uu jirjirka u rogo wiilkii uu
        qoob kiisa ku miyir tiray oo weli dhex geylaansan dhiiqada, isaga oo aan
        is-loodin. Boskar oo tiiraanyo buuxiseyna waxa uu ku calaacalay oo
        yidhi, “Iska daa dhimey e! Sow ma aan illaabin kabaha birta ah ee aan
        galshanaa! Ujeedda dayduna ma ahayn in aan qudhdha ka gooyo! Bal haddaba
        ayaa rumaysan doona in aanaan u dilin ula-kac!” In taas markii uu yidhi
        ayaa Isnoobool oo weli dhiiggu ka dareerayaa qaylo oodda kaga qaaday
        Boskar isaga oo leh, “Naxariis la dhaaf jaalle! Dagaalna waa dagaal.
        Bani-aadmi kiisa u wanaagsanina waa kan meydka ah!” Boskar oo weli
        indhaha ay kaga soo taagtaagan tahay ilmo baa mar kaas u jawaabay oo
        yidhi, “Bani-aadmi tiisana ha ahaatee, sina uma aan rabin in aan cidna
        ka gooyo qudhdha.” Hadalka oo hal kaas maraya ayaa xayawaanka mid ka mid
        ahi tebey Moolli. Cir kaas inta uu ka qayliyey ayuu yidhi, “Moolli
        aaway?” Hadal kiisa markii ay maqleen ayaa Xayawaanku mar keli ah isla
        wada oogsadeen iyaga oo mooday in nimankii soo duulay Moolli u geysteen
        wax-yeello, amaba, dhaceen oo kaxaysteen. Hadal iyo dhammaantii, Moolli
        waxa la helay iyada oo xera deeda ku dhuumanaysa oo caws meelsha yiil la
        galshay madaxxa. Waxa kale oo la ogaaday in Moolli firkanaxday oo
        baxsatay markii ay maqalshay rasaasta sanqadh dheeda. Intii la
        raadinayey Moolli, ayaa wiilkii miyirka la’aa oo aan dhimani miyirsaday.
        Xagga iyo xagga isaga oo midna aan deyin ayuu markiiba cagaha wax ka
        deyey oo baxsaday. Markii Bani-aadmi si daas uga huleelay beerta ayaa
        xayawaanka oo idili ku soo shururug yidhaahdeen goobta, iyaga oo
        rayrayni madax martay oo mid kastiba cirka ka qaylinayo, kana
        sheekaynayo wacdaraha uu ka geystay goobta. Bartiina waxa lagu abaabulay
        dabbaaldeg loo dabbaal degay guulsha la soo hooyey. Calanka ayaa durba
        la taagay; heesta ‘Iglan Xoola heedow’ baa la qaaday; laxdii la dilay,
        sharaf iyo qadderin baa lagu aasay; Xabaal sheediina geed baa lagu
        beeray. Aaska markii laga soo jeestay oo weli xabaalsha la hareera tuban
        yahay, ayaa Isnoobool hadal gaaban meelsha ka jeediyey. Hadal kiisiina
        waxa uu ku nuuxnuuxsaday sida ay lagama-maarmaan u tahay in xayawaan
        kastiba huro naf tiisa haddii laga fursan waayo, si Beerta Xayawaanku u
        badbaaddo. Xayawaanka oo idilina halkii bay isku raaceen in ay bixiyaan
        billad-sharaf Milleteri. Billad daas oo ay ku magcaabeen billadda
        ‘Geesiga Xayawaanka, Derejada Kowaad’ ayaa bartii lagu siiyey Isnoobool
        iyo Boskar. Billada haas la bixiyey oo ay ahayd in la soo xidhto
        maalmaha Axadaha iyo ciidaha, waxa ay ka sameysnaayeen naxaas. Waxaa
        iyana meel shaas lagu bixiyey Billad-sharaf Milleteri ‘Geesiga
        Xayawaanka, Derejada Labaad’ oo lagu maamuusay laxdii geeriyootay. Dood
        weynina waxa ay ka dhacday magacca loo bixin doono goob taas. Ugu
        danbeystii waxa la isugu deystay in goobta lagu magcaabo “Goobta Xerada
        Lo’ada”, iyada oo xerada lo’du ahayd meelsha laga bilaabay gaadmada.
        Qorigii Joonis laga furtay waxa laga soo dhex saaray dhiiqadii uu ku
        dhex dhacay, rasaasna waxa looga helay guriga Joonis. Taladiina waxa la
        isugu deystay in qoriga lagu tiiriyo birta calanka; sannadkiina in laba
        jeer la rido – laba daas jeer oo kala ahaa: laba iyo tobanka Oktoobar oo
        ah sannadguurada Goobta Xerada Lo’da; iyo Badhtamaha Xagaaga oo iyana ah
        sannadguurada Kacaanka.</p>
      <h2 id="cutubka-5aad">Cutubka 5aad</h2>
      <p>Jiilaalku kolkii uu sii jiidtay ayay korodhtay fadqalallada geenyada
        Moolli. Aroor walba hawlsha ayay ka daahaysey. Cudurdaarna waxa ay ka
        dhiganeysey in hurdadu la tagtay. Cudur haya oo dahsoon, goor walba way
        ka caban jirtey, in kasta oo nafsadda ay u haysey cuntada aad u
        fiicneyd. Mar kasta oo marmarsiiyo ay u hesho, waxa muuqdey in ay
        sagsaageyso hawlsha. Inta ay hawlsha si daas uga baxsato ayay aadi
        jirtey balliga laga cabbo, hal kaas oo ay si doqoniimo leh ugu dhaygagi
        jirtey muuq qeeda ay ka dhex aragto biyaha. Weliba waxa in taas dheeraa
        nuxnux kale oo beryahan danbe la isla dhex marayey oo ka sii darnayd
        ceeba heedaas hore. Nuxnuxda oo si daas u meereysaneysa ayay, maalintii
        danbe soo galshay qolqolka, Moolli oo daba deeda dheer la dheeleysa,
        cawsna calalshaneysa, iyada oo aad u faraxsan. Geenyada kale ee Koloofar
        baa mar kaas barbar ugu yeedhatay oo ku tidhi: “Moolliyey, maanta waxa
        aan doonayaa in aan kaala hadlo arri halis weyni ku sugan tahay. Arrintu
        waxa weeye, aniga oo saak ku arkay adiga oo sii taagan oodda u dhexeysa
        beerteenna iyo Beerta Bilkinton. Oodda dhinac ceeda kale waxa soo
        taagnaa ni ka mid ah ah ciidanka Bilkinton. Aadna waan idiinka durugsana
        goorta aan id in arkay. Hase yeelshee, waan hubaa in aan arkay isaga oo
        kula hadlaya, adiga oo weliba u oggolaaday in uu kuu salaaxo sanka.
        Haddaba, waa maxay waxaasi Moolliyey?” “Muu samayn! Maan yeelin! Maaha
        run!” ayaa Moolli ku qaylisay iyada oo dhinacna hayn la’, oo qoobab
        keedu qaf taas ku hayaan dhulka. “Moolliyey! I soo eeg! Ma iigu
        dhaaraneysaa in aanu kuu salaaxeyn sanka?” ayaa Koloofar weydiisay.
        Moolli oo ooyeysaana waxay ku jawaabtay, “Maaha run!” iyada oo siin kari
        weydey Koloofar indhaha. Cabbaar yar daba deedna waxa ay u carartay
        barbarka beertu ka xigtey. Haddaba Koloofar baa markiiba fekradi ku soo
        dhacday. Juuq iyo jaaq iyada oo cidna aan u odhan bay toos u aadday
        xerada Moolli. Qasabkii yiil xerada Moolli oo ay u rogtey dhinacca kale
        bay mar kaas ka hoos helshay kuusas sonkor ah iyo xidhmooyin boqorro
        midab-midab ah. Saddex maalmood markii arrin taas laga joogey ayaa
        Moolliba la waayey. Dhawr toddobaad markii war iyo wacaal laga waayey
        ayaa maalin danbe qoolleydu ku soo warrantay in ay joogto Magaalada
        Wellindhon barbar keeda shishe. Weliba qoolleydu waxa ay in taas
        raacisay in Moolli oo mar kaas hor taagneyd makhmaradda magaalada, uu ku
        xidhnaa gaadhi yar oo qurux badani. Nin buuran oo weji cas, surwaal
        diillimo lehna galshan baa, sida qoolleydu ku warrantay, afka u
        gelgelinayey kuusas sonkor ah isaga oo u salaaxaya sanka. Koodh dhowaan
        loo tolay, iyo boqorro cascas oo foodda loogu qurxiyey baa iyaduna
        galshanayd. Sida qoolleydu sheegtay, farxad iyo rayrayn baa ka muuqdey
        Moolli. Magacca Moolli oo lagu soo qaadqaado beerta maalin taas ayaa u
        danbeysey. Bilshii Janawari oo bahal dhaxan ah wadata ayaa kol kaas soo
        galshay. Ciiddii beertana dhaxanta ayaa ka dhigtay bir oo kale. Wax hawl
        ahna si daas ayaa looga qaban kari waayey beerta. Ha fadhdhido Farow,
        markii xaalku ku dhacay ayaa shirar badan la qabanqaabiyey.
        Doofaarradiina waxa ay isku shuqliyeen qorsheynta hawlaha la qaban doono
        guga soo fool leh, gaar ahaanba imminka oo ay meel martay in doofaarrada
        keli good gooyaan talo kasta oo ku lug leh siyaasadda maamulka beerta.
        Si daas waxa ugu wacnaa fiicnaanta doofaarradu ka fiicnaayeen xayawaanka
        in tooda kale. Taas oo jirtey ayaa haddana weli loo baahnaa in
        xayawaanka in tooda badani ku raacaan doofaarrada talada ay gooyaan si
        tala doodu u noqoto meel-mar. Nidaam kaasi, si qumman buu u shaqeyn
        lahaa haddii aanu jirin asaraarka joogtada ahaa ee dhex yiil Isnoobool
        iyo Naabooliyoon. Arrin kasta oo muran yeelan kartana, laba dooda ayaa
        isku diidi jirey oo foodda is-dari jirey. Haddii mid kood soo jeediyo in
        heedda la beero laga badiyo inta ay tahay, hubaal waxa ahaa in kan kale
        ka soo barbar jeedin lahaa in qamandida oo la badiyaa ka habboon tahay.
        Haddii mid kood yidhaahdo beer-heblaayo, kaabashka ayaa si fiican uga
        bixi kara, kan kale ayaa ka barbar odhanayey in haba yaraatee, aan
        beer-heblaayo faa’iido u lahayn wax aan ahayn waxyaalaha ka baxa ciidda
        hoos teeda. Laba dooda mid kastiba waxa uu iska lahaa xayawaan isaga
        taageersan. Doodo aad u kulul oo ka dhex dhacayna waa loo soo joogey.
        Shirka inta la joogo Isnoobool baa xayawaanka badi dooda ku soo jiidan
        jirey khudbad diisa macaan. Naabooliyoonna waxa uu ku fiicnaa sida
        xayawaanka loogu soo sasabto debedda; had iyo jeerna waxa uu ku
        guuleysan jirey in uu helo taageerada idaha. Beryihii danbena waxa la
        arkay idaha oo goor walba ku fadqalalaynaya shirka bacaac dooda “samaa
        afar lugood, Xumaa laba lugood!” taas oo ay ku celcelin jireen, waqti
        badanna ku lumin jireen. Waxa iyana la dareemay in idaha bacaac doodu
        bilaanbanto goorta khudbadaha Isnoobool marayaan meelaha u daran.
        Doofaar kaas Isnoobool waxa uu aad u dersey jariidad uu ‘Bixintaan keeda
        hore’ ka helay guriga Joonis, magac ceeduna ahaa “Beeraley iyo
        Xoola-dhaqde.” Gebi giisuna waxa uu la fatahayey fekrado iyo mashaariic
        hor leh si waxyaalo cusub loo abuuro, waxxii hore loo haysteyna loo
        daryeelo, loona hagaajiyo. Mar uu ka hadlayey siyaalaha beeraha looga
        dhawro in biyuhu kor fadhiistaan iyo waxyaalo kale oo hawlaha beeraha la
        xidhiidha, waxa uu muujiyey in uu u leeyahay garasho dheer waxyaalaha uu
        ka hadlayey. Iyana waxa uu soo tifatiray hab xayawaanku maalin kasta
        saalada ugu ridaan meel beerta ah oo ka duwan meelshii maalinta hore, si
        looga fursado saalada daadgureyn teeda. Naabooliyoonse, wax mashaariic
        ah oo madax xiisa uu ka keenay ma jirin. Isaga oo aan iskuba shidin buu
        isla soo mataxay in mashaariicda Isnoobool sida ay u dhan yihiin noqon
        doonaan biyo col dhaanshey. Waxa uu u ekaa sidii uu jab la maaggan yahay
        Isnoobool oo dhawrayo waqti u soo meeri doona. Muran iyo asaraar waxxii
        laba dooda ka dhex dhacay midna kama qadhaadheyn doodda ku dhex martay
        arrin ku saabsanayd dhismaha Wershedda Dabaylshu waddo. Dood daas waxa
        keeneyba waxa uu ahaa taagga ahaa beeraha cawska dhex dooda ee Isnoobool
        u soo sahamiyey in wershed dabayli waddo laga dhiso. Taag gaasi waxa uu
        ka sarreeyey beerta in teeda kale, guryaha beertana si daas ugama sii
        fogeyn. Isnoobool oo sahamiyey dhulka ay ku fadhdhido beertu, sida uu u
        dhan yahay, waxa uu meelsha ka caddeeyey in taag gaasi yahay meel laga
        dhiso wershed dabaylshu waddo meelsha ugu habboon. Wershedda dabaylshu,
        sida uu yidhi, waxa ay ka shaqeysiin doontaa daynabo dhalin doonta
        xoogga korontada beertu u baahan tahay – xoog gaas oo iftiimin doona
        xeryaha, jiilaalkana ka dhigi doona dugsi iyo diirrimaad, miinshaaraha
        wax lagu jarjaro dhaqaajin doona, makiinadda lo’da lagu lisona wadi
        doona. Xayawaanku weli goodba ma maqlin waxyaalo si daas oo kale ah
        waayo beer tooda ayaa ahayd beeraha waqtiyadii hore, makiinada heeduna
        waxay ahaayeen kuwo beri hore la dhaafay. Si daas ayaa xayawaanka oo
        amankaagsani u dhegeysteen Isnoobool oo hadal ugu sawiraya makiinado
        dhabannahays leh oo ka furan doona hawlsha ay qabtaan, iyaga oo, haddii
        ay xayawaanka yihiin, degganaan ku daaqi doona; kooda rabaana maskax
        diisa hore ugu marin doona wax-akhris iyo ra’yi-is-weydaarsi. Muddo
        badani iyada oo aanay tegin ayaa isnoobool durba si buuxda u soo
        habeeyey hindisihii Wershedda Dabaylsha. Faahfaahsanaanta siyaalaha
        dhismuhu noqon doono waxa uu ka keenay saddex buug oo Joonis lahaan
        jirey, saddex daas buug oo la kala odhan jirey: KUN WAXYAALOOD OO GURIGA
        AGAGAARKIISA WAX KA TARA, SIDA NIN KASTIIBA U DHISTO GURIGIISA iyo
        BILOWGA BARASHADA KORONTADA. Muddada uu hawl shaas isku dubba ridayeyna
        waxa uu isticmaalayey waab ay oolli jireen makiinadaha unkunta
        dillaaciya oo hoos tiisu ka sameysneyd qori aad isugu si man, in wax
        lagu kor sawirona aad ugu habboon. Waab kaas ayaa Isnoobool isku xidhi
        jirey saacado iska dhan oo isku-bixis ah, isaga oo buugaggu u kala furan
        yihiin, raafkana ku qabsaday tabaashiir uu hor iyo dib u er-eryayo oo ku
        sawirayo diillimo is-daba jooga. Dhawaaq u-qaadasho-waa ah ayaa hadba ka
        fakanayey, marka uu arko waxxii uu sawirayey oo u koray
        tallaabo-tallaabo, una ekaaday naqshad aad u murugsan oo ka kooban
        tiirar iyo giraamo ilka leh. Si daas ayaa naqshaddu u buuxisay waabka
        badh kiis. In kasta oo xayawaanka kale waxba ka garan waayeen naqshadda,
        haddana aad bay ugu bogeen, ulana yaabeen. Caadona waxa u noqday in
        xayawaan kastiba ugu yaraan dharaar tiiba mar soo dhugto naqshadda
        Isnoobool. Iskaba daa cid kale ee digaagga iyo digirinkuna booqasho ayay
        ku tageen waabka; sumadaha tabaashiirta in ay ku tuntaanna aad bay isaga
        ilaaliyeen. Naabooliyoon keli giis ayaa ka maagay waabka oo aan soo
        arkin naqshadda. Isaguna horeba waxa uu u sii caddeeyey in uu diiddan
        yahay fekredda Wershedda Dabaylsha. Hase yeelshee, maalin buu si
        lama-filaan ah u tegey waabka si uu u soo arko naqshadda. Qun yar isaga
        oo tallaabsanaya ayuu mar kaas ku soo wareegay naqshadda. Hal kaas ayuu
        kaga dayma sugtay tifatirnaanta naqshadda uu sawiray Isnoobool. Mar ama
        laba wax aan dhaaminna waxa uu muujiyey quudhsi uu quudhsanayo naqshadda
        ku sawiran meelsha. Daba deedna inta uu cabbaar hogtay, isaga oo ka
        fekeraya naqshadda oo hadba ka eegaya il-qoodhdha, ayuu markii danbe
        naqshadda ku sii daayey kaadi. Kaadida markii uu dhammaystayna, juuq iyo
        jaaq isaga oo aan odhan ayuu waabka ka baxay. Laba dhinac ayaa
        xayawaanka beertu ugu kala jabeen arrinta Wershedda Dabaylsha. Isnoobool
        oo fekradda bilow geeda lahaa marna ma uu garowsan waayin in mashruucca
        fulin tiisu noqon doonto mid aad u qallafsan. Waxa uu ogsoonaa in dhagax
        la soo jabsan doono, in derbi la dhisi doono, in shiraac la taagi doono,
        daba deedna in daynabo iyo xadhko dabka qaada loo baahan doono, in kasta
        oo aanu waxba ka sii sheegin habka daynabada iyo xadhkaha loo heli
        doono. Isaga oo dhibaatooyin kaas wada ogsoon ayuu haddana ku adkeystay
        in hawlsha sida ay u dhan tahay lagaga fara xalan doono muddo sannad ah.
        Sannad kaasi goorta uu dhammadona, sida Isnoobool yidhi, xayawaanku waxa
        ay ka fursan doonaan lur badan oo imminka haysta, iyaga oo
        toddobaadkiiba shaqeyn doona saddex maalmood oo keli ah. Naabooliyoonse,
        waxa uu dhinac ciisa kaga dooday in baahida weyn ee beerta ka taagani
        tahay in la kordhiyo tacabka beeraha iyo soo-saaridda cuntada. Waxaa uu
        ku nuuxnuuxsaday in ay u wada baqtiyi doonaan macaluul haddii ay waqti
        ku lumiyaan Wershedda Dabaylsha. Si daas ayaa xayawaanku u kala noqdeen
        laba kooxood oo u kala halgamaya labada halqabsi ee kala ah: “Cod kaaga
        sii Isnoobool iyo toddobaadka ah saddexda dharaarood” iyo, “Cod kaaga
        sii Naabooliyoon iyo caloolsha buuxda.” Dameerka Benjamin baa noqday
        xayawaanka keli ah ee aan raacin kooxna. Isaguna waxa uu iska diiday in
        uu rumeysto in cuntadu ka badan doonto inta ay tahay, ama, in Wershedda
        Dabaylsha dhis keedu ka furan doono hawl uu imminka qabto. Waxa uu ku
        sheekeeyey in wershedda dhis keeda iyo maqnaansha heeda, midna aanu wax
        ka doorin doonin nololsha oo si deeda u socon doonta – taas oo ah si
        silic iyo saxariir leh. Kolka la iska dhaafo muranka ka taagnaa arrinta
        Wershedda Dabaylsha, waxa iyana taagneyd arrin ku lug leh gaashaandhigga
        beerta. In kasta oo Bani-aadmiga lagu jebiyey Goobtii Xerada lo’da,
        haddana waxa la wada ogsoonaa in ay suuragal tahay in Bani-aadmigu mar
        kale soo rogaal celin karaan weerar iyaga oo isku deyi doona in ay dib u
        hantiyaan beerta oo soo celiyaan xukunka Joonis. Sabab ka sii weyn tii
        hore oo bani-aadmiga ku kallifta in ay yeelaan si daas imminka way
        haysteen; Maxaa yeelay, goortii warka jab koodu ku fiday beeraha kale
        ayaa xasillooni-la’aantii ku sii korodhdhay xayawaankii ku noolaa
        beeraha deris kooda ahaa. Sidii caadadu ahayd, Naabooliyoon iyo
        Isnoobool mar kiiba waxa ay isku diideen gaashaandhigga beerta.
        Naabooliyoon waxa uu ku adkeystay in ay raadsadaan hub, tababar ku
        qaadtaan oo si daas u gaashaan dhigaan. Isnooboolse waxa uu door biday
        in ay diraan kooxo intii hore ka badan oo qoolley ah si ay u kacaamiyaan
        xayawaanka beeraha kale ku nool. Si daas ayaa mid ugu dooday in ay
        hubaal tahay in la qabsan doono haddii aanay sameysn gaashaandhig; kii
        kalena ugu dooday in gaashaandhigba aan loo baahnaan doonin haddii ay
        meel la arkoba ka ridaan kacaan. Xayawaanka in toodii kale, isu
        dhegeysta uun baa ka soo hadhdhay oo labada dhinac kood toosan bay garan
        waayeen. Runta haddii la sheegona, damee dhaan raacday bay ku dhaceen oo
        hadba kooda ku danbeeya hadalka ayay u guuxayeen. Arrintu waxa ay si
        daas ahaatoba, Isnoobool baa maalintii danbe dhammeeyey naqshaddii
        Wershedda Dabaylsha. Axadda ka danbeysey maalin taas uu dhammeeyey
        naqshadda ayaa la gartay in arrinta Wershedda Dabaylsha lagaga doodo
        Shirka Guud ee, Xayawaanka. Codna waxa loo qaadayey in mashruucca la hir
        geliyo iyo in kale. Si daas ayaa Axaddii ku soo galshay, xayawaankiina
        ku soo shireen xeradii horeba loogu shiri jirey. Markii xayawaanka oo
        idili ku soo dhammaadeen xerada ayaa isnoobool sara joogsaday oo soo ban
        dhigay sababta uu xayawaanka ugula talinayo in wershedda la dhiso, in
        kasta oo bacaacda iduhu dhawr jeer ka dhex galshay hadalka. Markii
        Isnoobool ka baxay hadalka ayaa Naabooliyoon sare joogsaday isaga oo
        Isnoobool u jawaabaya. Hal kaas ayuu ka sheegay in Wershedda Dabaylsha
        dhis keedu aanu waxtar lahayn. Naabooliyoon haddii uu yahayna waxa uu
        uga digay xayawaanka kale in ay cod kooda siiyaan Isnoobool. In taas
        markii uu yidhi ayuu markiiba degdeg u fadhiistay isaga oo daqiiqad badh
        keedna aan hadlin. Hal kaas waxa ka muuqdey in danba aanu ka lahayn
        haddii hadal kiisu cid ka dego iyo haddii kale. Isla mar kaas ayaa
        Isnoobool fadhdhiga ka booday oo inta uu cir kaas ka qayliyey, ku kala
        aammusiyey idihii bacaac lahaa. Si jidhiidhico ku jebisey xayawaanka buu
        uga baryey in ay oggolaadaan in la dhiso Wershedda Dabaylsha. Waxaana
        jirtey in xayawaanku intii hore oo dhan u kala badhnaayeen labada
        fekradood. Hase yeelshee, waxa badi dooda jiidtay aftahamada Isnoobool,
        isaga oo hadallo macmacaan ugu sawiray sida Beerta Xayawaanku noqon
        doonto goorta xayawaanka laga kor hinjiyo hawlaha dulliga leh. Fekraddii
        baa haddaba la fogaatay oo waxa uu kari waayey in uu hadal kiisa ku soo
        koobo makiinado wax googooya ama wax jeexjeexa. Markiiba waxa uu kuwaas
        uga gudbay in uu ka hadlo awoodda korontadu u leedahay in ay ka
        shaqeysiiso makiinado galleyda dhila; kuwo beeraha qoda; kuwo baaqbaaqa;
        kuwo cawska gooya, duuba oo xidhxidha; iyada oo weliba awood u leh in ay
        iftiimiso xero kasta oo siiso biyo kulul iyo kuwo qabow hadba kuwii la
        rabo; jiilaalkana dugsi iyo diirrimaad ka dhigto. Shakina kuma jirin
        meelsha codku mari lahaa markii Isnoobool ka soo jeestay hadal kiisa.
        Hase yeelshee, mar kaas qudh dheeda ayaa Naabooliyoon sara joogsaday.
        Inta uu Isnoobool ku gubay indhaha oo u eegay si aan hore loo arag, ayuu
        ka kacay ci’ dheer oo wax la mid ah aan hore loo maqlin. Ci daasi markii
        ay yeedhdhay ayaa laga maqlay xerada duleed keeda ci’ kale oo xayawaanka
        ka wada argagixisay. Isla markiiba, sagaal ey oo laxaad koodu u dhan
        yahay, surarkana ugu jiraan giraamo naxaas ahi baa xerada balow ku soo
        yidhi. Xagga iyo xagga iyaga oo midna aan eegin ayay toos u abbaareen
        bartii uu joogey Isnoobool. Isnooboolna meelshii uu fadhdhiyey buu
        markiiba ka oogsaday, dirqina waxa uu kaga fakaday ilka hooda wax
        xiirayey. Isaga oo aan hakan buu markiiba irridda boobay oo debedda u
        furjuq yidhi. Sagaalkii eyna Isnoobool bay daba jabsadeed. Xayawaankii
        cabsida iyo amankaaggu ku dhaceen irriddii bay u wada yaaceen oo isku
        cidhiidhiyeen si ay u daawadaan baacsashada. Isnoobool mar kaas waxa uu
        dhex jeexayey, kana gudbayey caws ahaa dhabbada weyn dhinac ceeda, isaga
        oo u durdurinaya si, doofaar mooyaane, xayawaan kale aanu u durdurin
        karin. Eyda oo aan ka gaabineynina gondaha ayay kaga jirtey. Si daas
        isaga oo gondaha loogaga jiro ayaa Isnoobool kufay. Xayawaanka
        daawanayeyna waxa ay is- wada yidhaahdeen “Hadda ayaa la haleelay.”
        Haddana wuu kacay oo u cararay sidii hore si ka sii daran. Eydii
        baacsaneyseyna intii hore ayay kaga soo dhowaatay. Eyda mid koodna waxa
        uu ku sigtay in uu dibka ku soo dhego haddii aan Isnoobool degdeg dhinac
        uga wadhfin oo orod kiisa hore ku sii darin xaw kale. Wax aan taako
        dhammeyn isaga oo eyda ka horreeya ayuu ka dusay dalool ahaa beerta ood
        deeda. Arag loo yeelsho Isnoobool maalin taas ayaa u danbeysey. In taasi
        markii ay dhacday ayaa xayawaanka oo la shib yidh argagax, dib ugu soo
        luudeen xerada. Cabbaar yar daba deedna eydii oo boodboodeysa ayaa
        xerada isku soo shubtay. Intii hor oo dhanna cidiba way saari weydey
        meelsha eydu ka timi; has yeelshee, cabbaar yar daba deed baa la ogaaday
        in ay yihiin eyd1 Naabooliyoon u korin jirey sida gaarka ah ee hooyooyin
        koo uu ka qaaday iyaga oo murjuc ah. In kasta oo ay weli korayeen
        haddana aad bay u laxaad weynaayeen; bahalnimo tan yeyda o kale ahina
        waa ka muuqatey. Xerada markii ay ku soo laabtee ayay ku ag xoomeen
        Naabooliyoon oo dibka u luleen, sida eyd kaleba dibka ugu luli jirtey
        Joonis. Naabooliyoon oo eydu ku daba jirto ayaa mar kaas fuulay rakadi’
        Duqqa Mijir hore uga khudbadeeyey. Hal kaasna waxa uu k sheegay: in
        maalin taas waxxii ka danbeeya aanay jiri dooni shirarka Axadaha oo
        waqti-lumis ahaa; in guddi doofaarro k kooban oo isagu u yahay
        Guddoomiye goyn doonto talooyinka beerta ku lug leh waqtiyada soo fool
        leh; in kulannada guddidu noqon doonaan qarsoodi, go’aannada ka soo
        baxana la soo gaadhsiin doono xayawaanka in tooda kale; in weli loo
        baahan yahay in xayawaanku isu yimaaddaan arooraha Axadaha, in kasta oo
        wax dood ahi aanay jiri doonin, si ay u salaamaan calanka, heesta ‘Iglan
        Xoola heedow’, u heesaan, amarrada hawlaha toddobaadka iman doonana u
        qaadtaan. In kasta oo xayawaanku weli la yaabsanaayeen eriga la erye
        Isnoobool, haddana waxa ay u qaadan waayeen waxyaala haa Naabooliyoon ku
        dhawaaqay. Dhawr xayawaanka ka mid ahin wayba is-hor taagi lahaayeen
        haddii ay u caddaan lahayd wax ay doonayeen. Kolleyba Boskar wax galay
        qoonsimaad u haddana sheegi kari waayey waxa uu yahay. Dhegaha ayuu di u
        nabay, foodda ayuu dhawr jeer gilgilay, aadna wuu isugu deyey in uu isku
        duwo ra’yi giisa. Gun tiise waxa ay noqotay isaga o iska waayey waxa uu
        la yeedho. Waxaase ka aftahansanaa qaa ka mid ah doofaarrada. Afar
        doofaar oo yaryar oo safka hor fadhdhiyey, kana mid ahaa kuwii Joonis
        dhufaanay ee qalliink ugu tala galay, ayaa qaylo dheer oo diidmo ah ka
        kacay. Afa tooduba inta ay fadhdhiga mar ka wada oogsadeen ayay mar keli
        ah hadal wada bilaabeen. Doofaarrada buuqaya markii a- arkeen ayaa eydii
        hareera fadhdhidey Naabooliyoon sii deysey teen bajiyey daafaarrada.
        Afar toodiiba, inta ay mar qudha ah sliib wada yidhaahdeen ayay dib ugu
        laabteen fadhdhiga. Arrinta oo meel shaas halista ah mareysa ayaa idihii
        kaga dayyaamiyeen bacaac dooda “Samaa Afar Lugood, Xumaa Laba Lugood”,
        taas oo socotey muddo rubuc saace ku dhow. Haddiiba ay soo meeri lahayd
        fursad arrinta lagu sii wadwadaana, bacaacda idaha ayaa iursadda u
        lumisay si daas. Halkaas ayaa shirku ku dhammaaday. Goor danbena waxa la
        soo diray Iskuwiilar si uu xayawaanka ugu sharxo nidaamka i usub.
        Iskuwiilar oo arrin taas ka hadlayeyna waxa uu yidhi: “Jaallayaal, waxa
        aan rumeysan ahay in xayawaan kasta oo goob- joog ahi aqoonsan yahay
        sida Jaalle Naabooliyoon inoogu huray naf tiisa, culeys dheeraad ahna u
        qaaday. Hana moodina, (aallayaal, in madaxtinimadu tahay wax lagu
        badhbadhaadho. Wax lagu badhbadhaadho oo ay tahay daa, ee waa xil aad u
        cuius, laalle Naabooliyoon sida uu u rumeysan yahay in xayawaan oo idili
        siman yihiin, cid kale uma rumeysna; arrin Jaalle Naabooliyoon farax
        gelisana waxa ugu weyn isaga oo idiin daaya in aydin is-kiinna u
        talshataan. Hase yeelshee, Jaallayaal, talada ayaa marmarka qaar kood
        idinka murkucan karta. Aayatiin keennuse maxay buu noqon doonaa goorta
        aydin gaadhdhaan lalooyin reebi kara cidhib-xumo? Bal ka soo qaad in
        aydin ku raaci lahaydeen Isnoobool in la dhiso Wershedda Dabaylsha ee uu
        idinku indha sarcaadiyey – Isnoobool oo sida aynnu imminka og nahay aan
        waxba dhaamin dhagar-qabe!” Xayawaanka mid ka mid ah baa u jawaabay oo
        yidhi, “Isnoobool, geesinimo ayuu kaga dagaallamay Goobta Xerada Lo’da.”
        “Geesinimo keli ahi waxba ma tarto, oo geesinimadaba waxa dhaama
        daacadnimo iyo amar-qaadasho. Goobta Xerada Lo’da haddii aad ka
        hadalshayna, kolleyba anigu waxa aan ogsoonahay in waqti iman doono,
        waqti gaas oo innoo muujin doona in qaybta Isnoobool ka qaadtay dagaalka
        ahayd mid tooxda ay lahayd laga weyneeyey. Habeysnaan, jaallayaal,
        habeysnaan sida birta u adag! Kaas weeye halqabsi geennu maanta.
        Tallaabo keli ah oo meel-ka-dhac ah haddii aynnu qaadno, nacab keenna
        ayaa innala hiishan doona. Haddaba, Jaallayaal, idinka aan idinka maqlo,
        miyaydin rabtaan in Joonis soo laabto?” Si daas ayaa Iskuwiila ku
        jawaabay. Doodda Iskuwiilarna si daas ayay mar kale u nqotay mid aari
        waxba laga odhan karin. Horta hubaal bay ahayd oo xayawaank_ mid koodna
        ma rabin in Joonis soo laabto. Kolse haddii doodaha ay yeelan jireen
        maalmaha Axadaha suura gelinayeen Joonis soo- laabasha diisa, kol kaas
        ha maqnaadeen dooduhu. Boskar oo sidii fekeraad ugu maqnaa ayaa mar kaas
        ku dhawaaqay sid xayawaanka fekrad doodu u badnayd oo yidhi, “Jaalle,
        Naabooliyoon yidhiyaaba, run weeye.” Erey yadaas ayaa Boskar ka dhigtay
        halqabsi cusub, kuna kordhiyey halqabsi giisii hore ee ahaa “Sidan si ka
        sii daran baan u shaqeyn doonaa.” Waxyaala haasi goorta ay dhacayeen
        waxa ay ahayd goor dhaxanta jiilaalku jabtay oo qodaalka gugu bilaabmay.
        Waabkii Isnoobool ku sawiray naqshadda Wershedda Dabaylshana hore ayaa
        quful loogu jebiyey oo waxaaba loo wada qaadtay in naqshadda la
        baabi’iyey. Axad kastana sidii baa tobanka aroornimo loogu kulmayey
        xerada weyneyd, hal kaas oo xayawaanka lagu siin jirey amarrada
        toddobaadka soo fool leh. Qalfoofkii madaxxa Duqqa Mijir oo laga soo
        saaray xabaalshii hore loogu aasay wax isagana laga soo lulay jirrid ku
        tiil birta calanka ag teeda. Xayawaankana waxa lagu waajibiyey in ay ku
        ag maraan qadderin iyo weyneyn madaxxa Duqqa Mijir, goorta ay ka soo
        jeestaan calanka salaan tiisa, inta aanay gelin Xerada Shirarka.
        Beryahan danbena waa la kala baxay oo sidii hore looma wada fadhiisan
        jirin. Naabooliyoon, Iskuwiilar, iyo doofaar kale oo la odhan jirey
        Minimas kaas oo hibo u lahaa hal-abuurka heesaha iyo gabeyyada safka u
        soo horreeya rakada ayay soo fadhiisan jireen, iyaga oo sagaalka ey ku
        xeeran yihiin; doofaarrada kalena, kuwaas dhabar kooda ayay soo
        fadhiisan jireen. Xayawaanka in tooda kalese golaha xerada ayaa fadhdhi
        goodu ahaa oo rakada ayay ka soo hor jeesan jireen. Hal kaas ayaa
        Naabooliyoon isa soo quturi jirey, amarrada toddobaadkana u bixin jirey
        si qallafsan oo askarinimo ku jirto. Daba deedna, inta heesta ‘Iglan
        xoola heedow’ mar keli ah la qaado ayaa meelsha lagu kal dareeri jirey.
        Saddex Axadood kolkii laga joogey caydhiska Isnoobool ayaa xayawaanku la
        yaabeen markii ay maqleen Naabooliyoon oo ku dhawaaqay in Wershedda
        Dabaylsha la dhisi doono. Sababta uu u beddeley ra’yi giisii hore haba
        yaraatee waxba kama uu sheegin. I lase yeelshee, waxa uu ka sii digay:
        in hawl shaas soo kordhi doontaa la iman doonto rafaad ka badan intii
        hore; in laga yaabo in laga maarmi waayo cuntada oo la dhimo; in
        saddexdii toddobaad ee tegey guddi doofaarro ahi ku haysey faraha
        arrinta dhismaha Wershedda Dabaylsha, guddi daas oo si tifatiran u soo
        jaan goysay mashruucca Wershedda Dabaylsha; iyo, in wershedda dhis keeda
        iyo daryeelka kale ee beertu qaadan doonaan muddo laba sannadood ah.
        Maalintaas habeenkii ka danbeeyey ayaa Iskuwiilar hoos ahaan ugu sheegay
        xayawaanka in, sida runta ah, aan Naabooliyoon weli giisba is-hor taagin
        dhismaha Wershedda dabaylsha; in kii arrintaba bilaabay ahaa
        Naabooliyoon, waaba is-hor-taag uu is- hor taagaye; in naqshadda
        Isnoobool sawiray hore looga dhex xaday waraaqaha Naabooliyoon oo
        fekradda Wershedda Dabaylshuba ahayd wax Naabooliyoon abuuray.
        Xayawaanka mid ka mid ah baa qanci waayey oo yidhi “Haddii arrintu si
        daas tahay, maxaa Naabooliyoon sidii ba’neyd ugu diiddanaa?” Iskuwiilr
        oo weji giisa khaa’innimo ka muuqatay baa u jawaabay oo yidhi, “Taasi
        wax ay ahayd siyaalaha Jaalle Naabooliyoon wax u dago. Sababta uu isu
        ekeysiiyey in uu diiddan yahay Wershedda Dabaylsha waxa ay ka ahayd
        xeelad uu rabey in uu kaga fara xalsho Isnoobool – Isnoobool oo halis
        soconeysa ahaa, xayawaanka kalena si xun wax u gelinayey. Taas oo
        kalena, TAB, baa la yidhaahdaa Jaallayaal, TAB!” Erey gaas ayuu dhawr
        jeer ku celceliyey isaga oo wareegaaleysanaya, dhilfkana ruxaya oo qosol
        farax ka keenay ku daraya. Erey gaas Iskuwiilar ku celceliyey macne
        hiisa ma hubin xayawaanku. Guud ahaanse, si xayawaanka qancisay baa
        Iskuwiilar u hadlay. Reenkii waxa ka bajinayey ee ka baxayey saddexda ey
        ee la socdey Iskuwiilar, baa isaguna yeelsiiyey xayawaanka in ay u
        qaadtaan arrinta sida loogu sheegay oo aanay ka sii wadwadin hal
        keeda.</p>
      <h2 id="cutubka-6aad">Cutubka 6aad</h2>
      <p>Addoon si deeda ayaa xayawaanku u rafaadeeen sannadku sida uu u
        dhammaa. Hawlaha ay qabanayeen aad bay uga raalli ahaayeen oo awood
        iskama ay xistiyeyn, wax loo baahday in la hurona ma ay huri waayin.
        Waxa ay ogsoonaayeen in iyaga iyo ubad koodu u aayi doonaan dheefta
        dhidid kooda, ee koox Bani- aadmi ah oo wahsi dilshooday aanay u aayi
        doonin. Si daas dar teed ayaa hawl la isugu bixiyey, gu iyo xagaaba,
        iyada oo toddobaad kiiba la shaqeynayey lixdan saacadood. Weliba si daas
        ayaa Naabooliyoon ku dhawaaqay bilshii Ogost in Axadahana la shaqeyn
        doono, shaqada Axadaha oo uu ku tilmaamay in ay tahay iskaa-wax-u-qabso
        ee khasab aanay ahayn. Taas oo jirtey, ayaa haddana xayawaanka ka
        maqnaada shaqada, laga dhimayey cuntada kala badh-oo-badh. Iyada oo loo
        hawl gelayey si daas har la’aanta ah, ayaa haddana la wada fulin kari
        waayey, hawlihii lagu tala galay oo dhan. Tacabkii laga goostay beeraha
        xagaa gaas, xoogaa buu ka yaraa intii laga gooyey xagaagii tegey. Laba
        beerood oo la is-lahaa ku beera waxyaalaha ka baxa ciid hoos teeda,
        iyana qodaal koodii baa dib u dhacay oo waxba laguma beerin. Si daas
        ayaa loo sii arki karayey in jiilaalka soo fool lahaa noqonayey mid aad
        u adag. Wereshedda Dabaylshu, iyana waxa ay la timi dhibaatooyin hor leh
        oo xayawaanka ku noqday lama-fulaan. Waxa ay ku ayyaan badnaayeen dhulka
        beerta oo lahaa god dhagax wanaagsan oo dedib ah laga qodan karayey.
        Aqal ka mid ah aqalladii ka dhisnaa qolqolka duuleed kiisana waxa laga
        helay niis iyo sibidh. Si daas ayaa loo heli karayey alaabta dhismaha oo
        dhan. Dhibaatada xayawaanku u maara waayey intii hore oo dhan wax ay
        ahayd sida ay u jejebin lahaayeen dhagaxxa, si dhismaha loogu isticmaali
        karo. Waxa ay u ekeyd in aanay jirin si kale oo dhagaxxa lagu jejebiyaa,
        iyada oo la isticmaalo mandaraq iyo sabarad mooyaane. Mandaraqqa iyo
        sabaradduna waxa ay noqdeen qalab aan xayawaanku isticmaali karin kol
        haddii aanay isku taagi kareyn labada addin ee danbe. Dhawr toddobaad
        ayay isku deyayeen in ay dhagaxxa burburiyaan. Hase yeelshee, markii
        dedaal koodu in badan noqday tacab khasaaroobay, ayay, maalintii danbe,
        ku soo dhacday mid kood taladii toosnayd.</p>
      <p>Waxa la yidhi, “dhulka badhtame hiisa ayaa leh xoog uu dib ugu soo
        jiidto wax kasta oo kor ka aada.” Xoog gaas ayay damceen in ay ka
        faa’iideystaan si ay u jejebiyaan dhagxanta. Dhadhdhaabo waaweyn oo
        daadsanaa godka guda hiisa, si doodana aan loogu isticmaali kareyn
        dhismaha, ayay mar kaas xadhko soo sudheen. Lo’, fardo, ido, iyo
        xayawaankii kale ee helay meel uu ka haleelo xadhigga, iyaga oo u wada
        jira, ayay dhadhdhaabaha qun yar soo jiideen ilaa ay soo gaadhsiiyeen
        godka qar kiisa. Doofaarrada qudh dhooduna gacan bay siinayeen marka ay
        qadhaadhaato. Rafaad kaas gaadhay dar tiis, marmar bay ku dhowaanayeen
        quus. Hawl kasti ha ku dhacdo, ee godka qar kiisa goorta ay soo
        gaadhsiiyaan dhadhdhaabta ayay hal keeda dib uga dulundulceysiinayeen si
        ay ugu burburto godka guda hiisa. Dhagxanta la burburiyey ee laga soo
        daad guraynayey godka guda hiisa, ka fududeyd candhuuf la tufo kolka la
        barbar dhigo dhadhdhaabaha burburin tooda. Dhadhdhaabaha marka si daas
        loo burburiyo ayaa farduhu gawaadhi ku soo daldali jireen, iduhuna
        dhagax-dhagax u soo jiidi jireen. Iskaba daa cid kale, ee Benjamin iyo
        Mureel waxay isku xidheen gaadhi ay lahaan jirtey aayadda reer Joonis,
        qaybta ay ku lahaayeen hawlshana si daas ayay uga soo baxeen. Xagaaga
        dabayaaqa diisa kolkii la gaadhay waxa tuurnaa dhagax ku filan dhismaha;
        hawlsha dhiskana mar kaas ayaa la guda galay, iyaga oo doofaarradu ka
        ilaalinayaan dulsha. Tallaabo kasta oo xayawaanku qaadaan, mid rafaad
        leh bay ahayd. Sida ay u badneydna, dhadhdhaab keli ah oo ay soo
        gaadhsiiyaan hogga qar kiisa baa ka qaadaneysey maalin iska dhan –
        dhadhdhaab taas oo weliba marmarka qaar kood burburi waayeysey marka ay
        dib ugu sii daayaan hogga. Haddii aanu jirin Boskar laxaad kiisa u
        dhigmayey in tooda kale oo la isku daro, waxba uma meel mareen
        xayawaanka. Kan had iyo jeer ku mintidayey xadhigga Boskar buu ahaa.
        Goorta dhadhdhaabtu sibiibixato oo xayawaanka kale, intay yididdiilo
        beelaan, cabaad ku waalshaan, isaga ayuu ahaa kan dhadhdhaabta
        joojinayey. Haddii aad arki lahayd Boskar oo taako-taako tiirada uga soo
        baxaya oo ku waalshay hiinraag; Boskar oo dhulka ku aasay qoobabka caara
        dooda; isaga oo dhidid buuxiyey sarara hiisa tooxda weyn; in taas oo
        dhan haddii aad arki lahayd, majeerasha diisa ayuun baa kaa soo hadhi
        lahayd. Koloofar markii ay aragtay sida Boskar u shaqeynayo ayay dhawr
        jeer la talisay si uu isu banbaaniyo oo aanu isku dhabar jebin hawlsha.
        Hase yeelshee, digniin teeda marna dheg uma uu dhigin. Laba diisa
        halqabsi ee kala ahaa ‘Sidan si ka sii daran baan u hawl geli doonaa’
        iyo ‘Jaalle Naabooliyoon yidhiyaaba, run weeye’ ayuu is-lahaa baa u ah
        dawo dhibaato kasta oo kaa hor timaadda. Si daas dar teed ayuu mar kale
        kula heshiiyey diigga in uu baraarujiyo goor saacad rubuc la’ ka
        horreysa goorta xayawaanka kale toosaan, halkii uu ka hor toosi jirey
        xayawaanka kale saacad badh keed. Marmarka aan hawli jirin, oo beryahan
        danbe aan si daasba u sii badneyn, keli giis baa aadi jirey godka
        dhagaxxa oo isa soo saari jirey rar dhagax ah, kaas oo uu u jiidi jirey
        meelsha laga taagayey dhismaha. Guud ahaanse, xaalka xayawaanku kama sii
        darin xagaa gaas oo dhan in kasta oo hawlshu aad u qallafsaneyd. Cuntada
        ay helayeen haddii loo eego tii ay hore u heli jireen, in ay ka badnaato
        ma ahee kolleyba kama yarayn. Guulsha ay soo hooyeen ee ahayd in iyagu
        la soo baxaan cunta dooda, iyaga oo aan masruufin shan qof oo kharash
        badan, taasna waxba lama barbar dhigi kareyn. Haddii la isu eego
        siyaalaha xayawaanka iyo Bani-aadmigu wax u kala qabanayeen, sida
        xayawaanku u fulinayey hawlaha qaar kood baa ka sidatey habkii
        Bani-aadmigu wax u qaban jirey. Ciidanka xayawaanku uga baahnaa hawla
        haas fulin toodana aad buu uga yaraa kii Bani-aadmigu u baahnaan jirey.
        Hawla haas waxa ka mid ahaa siyaalaha looga guro haramada beerta oo
        xayawaanku u qaban karayey si Bani-aadmi aan u suura gelin. Arrin kalena
        waxay ahayd sida looga maarmay in la kala oodo beeraha daaqqa iyo kuwa
        la beero markii xayawaanku iska daayeen beeraha ay xadi jireen. Taas
        ayaa baajisay ciidan badan oo looga baahnaan jirey daryeelka oodaha iyo
        irridaha. Si daas ayaa xaaladdu isaga fiicnayd. Hase yeelshee, kolkii
        xagaagu sii dhammaanayey ayaa la ogaaday in waxyaalo badani yihiin
        gabaabsi – waxyaala haas oo mid koodna aan laga soo saari kareyn beerta
        – sida saliid gaasta, masaabiirta, xadhkaha, buskudka eyda iyo birta
        kabaha looga sameeyo fardaha. Goor dhowna waxa loo baahanayey qalab kala
        jaadjaad ah oo weliba ay dheeraayeen abuurka beeraha iyo digada gacanta
        lagu sameeyo ee nafaqaysa beeraha. Marka u danbeysana waxa loo
        baahanayey makiinadaha loogu tala galay in la dhigo dhismaha Wershedda
        Dabaylsha, in kasta oo cidiba aanay ka sii fekerin sida loo heli doono.
        Subax Axadeed, iyaga oo xayawaanku isu soo shiray si ay u qaadtaan
        amarrada toddobaadka soo fool leh, ayaa Naabooliyoon halkii kaga
        dhawaaqay in uu go’aamiyey siyaasad cusub oo beerta lagu maamuli doono.
        Hal kaas ayuu ka caddeeyey; in ganacsi lala geli doono beeraha deris
        kooda ah; in ujeeddadu aanay ahayn ganacsi uun ha la galo, ee ay tahay
        in la helo alaab gaar ah oo si ba’an loogu baahan yahay, in baahitirka
        Wershedda Dabaylsha laga horreysiin doono wax wal oo kale; in
        Naabooliyoon haddii uu yahay, isagu qabanqaabin doono habka uu u gadi
        doono xidhmo caws ah iyo qayb sarreenka sannadka go’ay ah; in lacag kale
        haddii loo baahdo laga kaabi doono ukunta digaagga oo magaalada laga
        iibiyo, hal kaas oo suuq joogto ah laga heli doono. In taas waxa uu
        raaciyey in digaagga waajib koodu yahay in ay niyad-sami ku huraan
        ukunta, una qaadtaan sidii wax iyagu gaar ahaan ugu yabooheen dhismaha
        Wershedda Dabaylsha. Wiswis iyo qoonsimaad ay sheegi kari waayeen baa
        mar kale galay xayawaanka. Abidkaa Bani-aadmi ah u yeelan dhexgal;
        abidkaa ha gelin ganacsi; abidkaa ha qaadan, hana isticmaalin lacag –
        miyaanay kuwaasi ahayn go’aannadii u horreeyey ee la gaadhay markii
        Joonis laga guuleystay, lana caydhiyey? Xayawaankii, sida ay u
        dhammaayeen, waxa ay wada xusuusnaayeen iyaga oo go’aanna daas
        guddoomiyey, amaba, waydin wada xusuusan tihiin in ay si daas ahayd bay
        is- yidhaahdeen. Afartii doofaar ee horeba is-hor taagay markii
        Naabooliyoon baabi’yey shirarka, ayaa mar karma codka kor u yara dhigay,
        iyaga oo aan baqdini ka madhnayn. Hase yeelshee, kolkiiba waxa
        aammusiyey reenka eydu sii deysay. Daba deedna, sidii caadadu ahayd baa
        iduhu kaga dayyaamiyeen bacaac dooda “Samaa Afar Lugood, Xumaa Laba
        Lugood”, taas oo qaboojisay xiisaddii taagneyd cabaarka yar. In taasi
        markii ay dhacday, ayaa Naabooliyoon kor u taagay raafka si loo aammuso.
        Hal kiina waxa uu kaga dhawaaqay: in uu durba qaaday tallaabooyinka
        arrintu u baahneyd; in aan loo baahan doonin in xayawaanku la kulmaan
        Bani-aadmiga – taas oo ah basarxumo cad oo aan la rabin; Naabooliyoon
        haddii uu yahay, in isagu qaadi doono arrinta culeys keeda oo dhan; in
        nin la yidhaahdo Waymbar oo xeer- yaqaan ahi u dhexeyn doono Beerta
        Xayawaanka iyo adduunka debedda; iyo, in Waymbar iman doono beerta
        maalin wal oo Isniin ah si uu u qaadto amarrada. Khudbad diisiina waxa
        uu ku soo dhammeeyey dhawaaq qiisii caadada u ahaa, ‘Ha Noolaato Beerta
        Xayawaanku!’. Xayawaankiina halkii baa lagu kala diray kolkii ay heeseen
        heesta ‘Igl&amp;n Xoola heedow’. Iskuwiilar baa haddaba beerta ku soo
        wareegay oo u caqli celiyey xayawaanka, isaga oo u hubiyey: in marna aan
        la gaadhin go’aan diiddan ganacsiga iyo isticmaalka Iacagta; in aan weli
        geedba la soo qaadqaadin arrinta, iska daa go’aan cayn kaas ah oo la
        isku raacee; iyo in, waxa shakiga keeneyba yahay is-moodsiinta laga
        yaabo in ay ku lug leedahay been uu faafiyey Isnoobool. Dhawr xayawaanka
        ka mid ah oo muujiyey in weli aanay qancin, Iskuwiilar baa iyagii u
        laacay sare oo ku yidhi: “Horta ma hubtaan waxa aydin sheegeysaan in
        aanay ahayn wax aydin ku riyooteen, Jaallayaal? Wax inna tusaya in
        go’aan cayn kaas ahi jireyse ma haysaan? Meel uu ku qoran yahayse ma
        jirtaa?” Hubaal bay ahayd oo ma jirin meel go’aan kaasu ku qornaa;
        xayawaankiina hal kaas ayay ku qanceen oo is-yidhaahdeen idinka ayaa
        gefsan. Si daas ayaa Waymbar u iman jirey beerta maalin kasta oo Isniin
        ah. Nin kaas Waymbar waxa uu ahaa nin jimidh yar, weji giisa sunaaradaha
        dhaadheerna, khaa’inimo ayaa ka muuqatey. In kasta oo aanu ahayn
        xeer-yaqaan caan ah, haddana il-dheeri buu sheegtay goorta uu waqti hore
        aqoonsaday, iyada oo cidiba aanay ku hanbaaburin, in Beerta Xayawaanku u
        baahan doonto dillaal, lagana heli doono faa’iido istaahilsha in loo
        dedaalo. Xayawaanka oo Waymbar aad uga baqanayey, imaatin kiisa iyo
        boqool kiisa ayay la socdeen. Inta ay ka fogaan karayeenna way ka
        fogaadeen. Hase yeelshee, goorta ay arkaan Naabooliyoon oo ku taagan
        afar addin oo amar siinaya Waymbar oo laba-addinle ah ayay isla weynaan
        jireen oo qab iyo kibir geli jireen. Dhexgal kaas cusub ee Bani-aadmi
        lala yeelshay ayaa xayawaanka yeelsiiyey arrinta oo waxa ay
        is-moodsiiyeen in xidhiidhka cusub ee lala sameystay Bani-aadmiga aanu
        la mid ahayn kii hore u jirey. Xidhiidh kaas cusub macna hiisu ma ahayn
        in neceybkii Bani-aadmigu u hayey Beerta Xayawaanka intiisii hore iska
        dhimay, siiba imminka oo Beerta Xayawaanku maalinba maalinta ka danbeysa
        sii barwaaqoobeysey. Runtu waxa ay ahayd in Bani-aadmigu imminka u
        necbaa Beerta si aanu weli giis hore ugu necbaan. Qof kasta oo
        Bani-aadmi ahina waxa uu rumeysnaa in, mar ay noqotoba, beertu fara
        madhnaan mudan doonto oo kaci doonto; dhismaha Wershedda Dabaylshana in
        wadhi ka raaci doonto xayawaanka. Makhmaradda marka ay ku kulmaan, mid
        kastiba waxa uu isku deyi jirey in uu kan kale u caddeeyo, isaga oo wax
        sasawiraya, in dhismaha Wershedda Dabaylshu dumi doono; dumis haddii uu
        ka baaqdona, in aanu taabba geli doonin. Waxyaala haas oo dhan oo jirey,
        ayaa haddana waxa ku beermay Bani-aadmiga, iyaga oo aan dhaadin,
        qadderin ay qadderinayeen kartida xayawaanku ku maamulayeen dana hooda.
        Qadderin taas astaama heeda waxa ka mid ahaa Bani-aadmiga oo beerta ugu
        yeedhay magac ceeda dhabta ah. Hal kaasna waxa ku hadhay is- yeelyeelkii
        ay is-yeelyeeli jireen ee ahaa beerta oo ay weli ku magcaabayeen ‘Beerta
        Maanor’. Iyana wax ay iska daayeen horseedidda ay had iyo jeer hor
        seedayeen danaha Joonis. Joonis hal kaas ayuu ku quustay, yididdiila
        diisii ahayd in uu dib u hantiyo beerta, hal kaas ayay ku baaba’day. Si
        daas ayuu uga googoosgay magaalada Wellindhon oo u aaday meel kale oo
        carrada uu kaga noolaado. Sida la ogsoon yahayna, ilaa imminka ma jirin
        wax xidhiidh ah oo aan ahayn kaas Waymbar wadwadey oo Beerta Xayawaanku
        la yeelatay adduunka debedda. Hase yeelshee, waxa jirtey nuxnux goor
        walba la isla dhex marayey oo ahayd in Naabooliyoon damacsan yahay in uu
        heshiis-ganacsi la galo Bilkinton ama Feredrik, iyada oo marna aan la
        carrab dhebin in uu isla mar labadaba la geli doono heshiiska. Arrinta
        oo hal kaas mareysa ayaa doofaarradu si lama-filaan ah ugu guureen
        gurigii Joonis oo hoy ka dhigteen. Xayawaankuna, si daas ayay mar kale
        is-moodsiiyeen in uu jirey go’aan beri hore la gaadhay oo lid ku ahaa in
        xayawaanku ku noolaado guri. Iskuwiilar oo loo soo diray in uu
        xayawaanka u caqli celiyo, mar labaad buu ku guuleystay in uu xayawaanka
        ka dhaadhiciyo in arrintu aanay ahayn sida ay is-moodsiiyeen. Diirkana
        waxa uu ka qaaday in ay lagama-maarmaan tahay in doofaarrada, oo
        maskaxda beerta ahi, helaan meel aan buuq lahayn oo ay ku shaqeeyaan.
        Waxa kale oo uu sheegay in sharafka Hoggaamiyuhu yahay in uu ku noolaado
        guri, halkii uu kaga noolaan lahaa xera- doofaar. Beryahan danbena waxa
        uu caadeystay in uu isticmaalo ereyga Hoggaamiyeheenna isaga oo u jeeda
        Naabooliyoon. In kasta oo Iskuwiilar si ba’an isugu deyey in uu qanciyo
        xayawaanka, haddana xayawaanka qaar kood baa werwerku ka dhammaan
        waayey, markii ay ogaadeen in waxa doofaarradu ku kaceen aanay ku
        koobneyn madbakhkha oo ay wax ku cunaan iyo qolka fadhdhiga oo ay isku
        maaweeliyaan, ee in ay ku seexdaan sariirahana. Boskar sida caadada u
        ahayd buu arrinta isu dhaafiyey isaga oo leh, “Jaalle Naabooliyoon
        yidhiyaaba, run weeye.” Koloofar oo is-tidhi, “Malaha waxa jirey shard
        cad oo ka xaaraantimeeyey xayawaanka in ay ku seexdaan sariiraha”, waxay
        aadday xerada shirarka. Toddobadii Dardaaran ee ku qornaa derbiga in ay
        akhrido bay kol kaas isku dayday. Hase yeelshee, markii ay kacin weydey
        bay u yeedhatay ridii Mureel oo ku tidhi: “Muureeley, ii akhri
        Dardaaranka Afraad. Dardaaran kaasi miyaanu ka hadlin in aan la oggoleyn
        in lagu seexdo sariir?” Muureel oo xoogaa dhib ah kala kulantay higgaada
        Dardaaranka baa u jawaabtay oo tidhi: “Dardaaranku waxa uu leeyahay:
        Xayawaanna kuma seexan karo sariir DURRAAXADO LEH.”</p>
      <p>Koloofar waxa dhabanna-hays ku noqday sida ay u xusuusan weydey
        DURRAAXADAHA Dardaaranka Afraad tilmaamay. Marse haddii si daasi ku
        qorneyd derbiga, Dardaaranka ayaa sax ahaa oo iyada ayaa gefsanayd.
        Iskuwiilar oo, si ay ku dhacdayba, mar kaas qudh dheeda marayey meelsha
        isaga oo dhawr ey ilaalinayaan, bay mar kale u suura galshay in uu
        arrinta u yidhaahdo sida ay ku habboon tahay; wuxuuna yidhi: “Ma waxa ii
        muuqda in aydin maqalsheen in aannu ku seexanno sariiraha, doofaarrada
        haddii aannu nahay? Oo maxaannu ugu seexan weyney? Malaha isma aydin
        odhan waxa jira go’aan diiddan in SARIIRAHA lagu seexdo! Sariiri wax
        kale ma aha ee waa meel la seexdo. Cawska xeryaha yaal ee lagu seexdaana
        waa sariir, dhab ahaan kolka loo eego. Go’aan kaas aydin xusuusan
        tihiin, DURRAAXADAHA, oo ah wax Bani-aadmi sameeyey buu diiddanaa. Si
        daas dar teed ayaannu isaga qaadnay duraaxadaha oo u kala dhex galnay
        busteyaalsha. Sariiro aad u raaxa badanna way yihiin; in kasta oo,
        Jaallayaal, aanay u raaxa badneyn sida aannu ugu baahan nahay raaxo,
        marka la eego sida baas ee beryahan danbe aannu uga shaqeysiinno
        maskaxda. U maleyn maayo, Jaallayaal, in aydin noo xistiyeysaan nasasha
        daas yar! U maleyn maayo in aydin naga dhigeysaan wax had iyo jeer
        daallan oo ka soo bixi waaya xil kooda! Miyeydinse rabtaan in Joonis soo
        laabto?” Halkii baa degdeg loogu caddeeyey Iskuwiilar in aan cidina
        rabin soo-laabashada Joonis. Qaadqaad la soo qaadqaado wareegga
        doofaarradu u wareegeen guriga Joonisna mar kaas ayaa u danbeysey. Dhawr
        beri markii arrin taas laga joogey ayaa lagu dhawaaqay in doofaarradu
        saacad hurdada kaga danbeyn doonaan xayawaanka kale. Taasna cidina kama
        keenin wax cabasho ah. Si daas ayaa dayrtu ku soo galshay, xayawaanka oo
        iska faraxsan in kasta oo ay aad u daallanaayeen. Sannadka ay soo
        dhaafeen waxa uu ahaa mid aad u adag; kaydka ay u ahaysteen jiilaalka
        soo socdey ma fara badnayn. Gabaabsi gaasna waxa ugu wacnaa sarreenka
        iyo cawska la gaday. Wax kastaba xayawaanku ha tabteen ee dhibaato kasta
        oo soo qabsatay waxa illowsiiyey heerka uu marayey dhismaha Wersheddu,
        kaas oo kala-badh ku dhowaaday. Beeraha dayrta baxay kolkii la goostay,
        waxa ku xigey maalmo badan oo hawadu aad u fiicneyd, roobna aanu da’eyn.
        Maalma haas ayaa xayawaanku u rafaadeen si aanay hore ugu rafaadin,
        iyaga oo hor iyo dib maalin oo dhan cagajiid dhagax ku daldalaya.
        Xayawaanku waxa ay rumeysnaayeen in rafaad koodu istaahil yahay haddii
        uu kor u kiciyo derbiga dhudhdhun kale. Boskarna, inta uu habeennimada
        baxo ayuu saacad ilaa laba saacadood oo dheeraad ah soo shaqeynayey,
        isaga oo ileyska dayyaxxa kaalmeysanaya. Xayawaankana waxa caado u
        noqday in ay ku wareegaaleystaan dhismaha, waqtiyada yar ee fakaagga ay
        leeyihiin, iyaga oo u bogsan laxaad kiisa iyo toosnaanta derbiya diisa,
        lana amankaagsan sida ay u awoodi kareen in ay dhisaan wax leh haybad
        daas oo kale. Xayawaanka keli ah ee iska soo taagay in uu xiise u
        yeelsho dhismaha, Benjamin buu ahaa. Isanagana, sida caada diisu ahayd
        baa lagu kari waayey in uu wax faallo ah ka bixiyo dhismaha. Faalla
        diisa oo dhammina waxay ku koobneyd ereyyo maldahan oo uu ku sheegay in
        cimriga dameeruhu aad u dheer yahay. Bilshii Noofambar baa soo galshay
        iyada oo wadata dabaylo laxaad leh oo ka dhacay dhinacca
        Koonfur-galbeed. Dhismihiina hal kiisii baa lagu hakiyey markii roobab
        dabaylshu waddey suura gelin waayeen in sibidhka la qaso. Ugu
        danbeyntiina waxa soo galay habeen duufaanku aad u laxaad weynaa, kaas
        oo gilgilay guryaha beerta oo seeska ka liilijiyey, dhawr hal oo marmar
        ahna ka soo fujiyey xerada weyneyd saqaf keeda. Digaaggiina, mar keli ah
        ayay ka wada oogsadeen hurdada iyaga oo cabsi la waaqwaaq leh, oo
        is-moodsiiyey in ay ku wada riyoonayeen rasaas laga riday meel shishe.
        Aroornimadii, markii xayawaanku ka soo dareereen xerya hooda ayay durba
        indhaha ku dhufteen birta calanka oo meel sheedii ka soo ruqday, iyo
        geed weynaa oo beerta tufaaxxa hoos teeda ku yiil oo xididdada loo
        bixiyey. Markii ku xigteyna, baroor niyad-jab iyo yididdiilo- beel ku
        dhan yihiin baa mid waliba madaxxa la qabsaday. Waxa hor tooda ahaa oo
        indha hoodu qabteen wax kaga wada argagixiyey. Dhismihii Wershedda
        Dabaylsha oo dekan-dekan laga yeelay bay arkeen. Iyaga oo aad mooddo in
        ay isu waxyoodeen ayay, mar keli ah dhug u wada yidhaahdeen bartii
        dhismuhu ahaa. Waxaana ugu wada horreeyey Naabooliyoon oo aan hore
        cidiba u arkin isaga oo socod wax ka baxsan isku deyaya. Hal kaas ayay
        kor joogsadeen midhihii tacab kooda oo seeska la sinmay; iyo dhagxantii
        ay jejebiyeen, soona daad gureeyeen oo meel kasta ku filiqsan.
        Cabbaarkii hore oo dhan, burburka dhagaxxa ee meel walba qubnaa ayay ku
        dhaygageen oo hadalba waa ka soo bixi waayey. Naabooliyoon oo qidhim
        laga siiyeyna hor iyo dib buu u socsocdey isaga oo hadba dhulka ursanaya
        oo dibka tigmay gargariirayo. Taasina waxa ay astaan u ahayd in uu aad u
        fekerayo, maskax diisuna aad u shaqeyneyso. Sida uu hore iyo dib ugu
        socsocdeey ayuu mar keli ah is-taagay sidii uu gaadhay go’aan. Qun yar
        isaga oo hadlayana waxa uu yidhi: “Jaallayaal, ma og tihiin cidda arrin
        tan ku lug leh? Mase og tihiin nacabka soo dhukusay habeennimada ee
        dumiyey dhisma heenna?” Jawaabba isaga oo aan sugin baa isagu isu
        jawaabay; cir kaas isaga oo ka qaylinayana waxa uu yidhi, “Isnoobool
        weeye! Isnoobool baa si dan falay, u falay si uu u hakiyo mashaariic
        deenna, u falay aargoosasho uu ka aar goosanayey erigii foolsha xumaa ee
        la eryey. Khaa’in kaas ayaa soo dhukusay isaga oo ku dhuumanaya mugdiga
        habeenka oo baabi’yey waxxii aynnu ku hawlshoonnay sannad iska dhan.
        Jaallayaal, imminka oo aynnu bar tan joogno ayaan Isnoobool ku xukumay
        dil. Cidda kale ee abaal kiisa marisa waxa loogu abaal gudi doonaa
        billadda ‘Geesiga Xayawaanka, Derejada Labaad’ iyo joonyad badhkeed oo
        tufaax ah. Nolol cidda ku soo qabatana, joonyadda ayaa loo dhammeyn
        doonaa.” Xayawaanka oo idil baa la naxdin gariiray ogaanshaha ay
        ogaadeen in cidiba ku kaci karto, Isnooboolna ha ahaatee, dhagar cayn
        kaas oo kale ah. Hal kaas ayay ciil iyo cadho isla cuneen. Mid kasta oo
        xayawaanka ka mid ahina halkii buu ka bilaabay in uu ka fekero tabta uu
        ku qaban lahaa Isnoobool, mar uun haddii uu soo laabto. Isla mar kaas
        ayaa laga helay meel aan si daas uga sii durugsaneyn taagga raad
        doofaar, kaas oo markii la sii raacay u kacay dalool ku yiil oodda, in
        kasta oo raadku gadmay intii aanu gaadhin daloolka. Naabooliyoon inta uu
        aad u ursaday raadka ayuu ku dhawaaqay in raadku yahay kii Isnoobool,
        isaga oo weliba raaciyey ra’yi giisa ah in Isnoobool kaga yimi dhinacca
        beerta Bilkinton. Raadka markii uu ka soo jeesteyna waxa uu yidhi:
        “Jaallayaal, waqti-lumis in taasi innoogu filan! Hawl badanina waa inna
        sugeysaa. Saakana waxa aynnu bilaabeynaa wershedda oo aynnu dib u
        yagleelno. Jiilaalku sida uu u dhan yahayna hawl shaas ayaynnu wadi
        doonaa, ha roobbanaato ama yaanay roobbanaane. Balanbala haas khaa’inka
        ahna waxa aynnu bari doonnaa in aanu si fudud u kala daadin karin waxa
        aynnu sameynno. Xusuusnaada, Jaallayaal, in is-beddel aanu ku dhaci
        doonin waxyaalaha aynnu hore u qorsheysannay, kuwaas oo aynnu ku
        dhammeyn doonno waqtiga aynnu u goynnay. Horuusoco Jaalle! Wershedda
        Dabaylshu Ha Noolaato! Beerta Xayawaankuna Ha Noolaato!”</p>
      <h2 id="cutubka-7aad">Cutubka 7aad</h2>
      <p>Jiilaal aad u qadhaadh baa jiilaal kaasi noqday. Hawa diisa wadatey
        dabaylaha iyo roobabka, waxa ka danbeeyey beref iyo dhalaalo jabi waayey
        ilaa la guda gelayey bilsha Febarwari. Xayawankuna, intii karaan kooda
        ahayd bay wadeen dhismaha Wershedda Dabaylsha, iyaga oo aad u ogsoon in
        adduunka debeddu u feejig yahay. Waxay iyana ogsoonaayeen in Bani-
        aadmiga xinka iyo xaasidka badani ku digan doono haddii hawlshu dib uga
        dhacdo waqtiga loogu tala galay. Bani-aadmiga oo uga jeedey quudhsi iyo
        yasid, waxa ay isugu sheekeeyeen in aan Isnoobool dumin dhismaha ee uu
        la dumay derbiya diisa oo intii la rabey aan qara le’ekeyn. Xayawaanku,
        iyaga oo ogsoon in aan derbigu la dumin qara-yari, ayay haddana goosteen
        in ay laba laabaan dumuc diisa, kana dhigaan saddex dhudhdhun halkii uu
        hore ka ahaa dhudhdhun iyo badh. Taas macna heedu waxa uu ahaa iyada oo
        loo baahday in la soo ururiyo dhagax aad uga badan intii hore. Muddo
        badanna godkii baa beref ka buuxsamay oo Wax-qabashoba waa u suura geli
        weydey, in kasta oo ay xoogaa horumar ah sameeyeen goor danbe, markii
        dhulku yara engegey. Waxaase jirey in hawlshu aad u qallafsaneyd,
        yididdiilada xayawaanku qabeenna si deedii hore iska dhintay. Taas waxa
        ugu wacnaa dhaxanta iyo gaajada goor walba hayey. xayawaanka oo dhan
        kolka la isku kiciyona, Boskar iyo Koloofar oo keli ah ayaan niyad
        jabin. Iskuwiilarna hal kiisii buu la soo lignaa khudbada hiisii fiicnaa
        ee uu kaga hadlayey farxadda iyo sharafka ay leeyihiin hawlsha la
        hawlshoodaa iyo adeegista la adeegaa. Arrinta keli ah ee hammad
        gelineysey xayawaanka, ma ahayn khudbadaha Iskuwiilar, ee waxa ay ahayd
        laxaadka Boskar iyo muusannow giisa aan marna demeyn ee ahaa, “sidan si
        ka sii daran baan u shaqeyn doonaa!” Bilsha febarwari markii la joogey
        ayaa la ogaaday in cuntadu tahay gabaabsi. Taas ayaa keentay in la dhimo
        sedkii galleyda ee la isa siin jirey. Mar kaas qudh dheeda ayaa lagu
        dhawaaqay in galleyda la dhimay lagu kaabi doono baradhdho. Hase
        yeelshee, waxa markiiba la ogaaday in baradhdhada, oo si fiican aan loo
        dedini, ku xumaatay qabawgii faraha badnaa. Buushe iyo qaran wax aan
        ahaynina, si daas ayaanay maalmo iska dhan uga degin xayawaanka jidiin
        kooda. Arrintuna waxa ay u soo saansaan ekeyd in ay geftinka u saaran
        yihiin macaluul in ay u wada baqtiyaan. Taas oo jirtey ayaa xayawaanku
        ka maarmi waayey in ay runta ka shareeraan adduunka debedda.
        Bani-aadmiga, oo uu dhiirri geliyey dhismaha dumay waxa ay bilaabeen
        been cusub oo ay ka sheegaan Beerta Xayawaanka. Si daas ayay mar kale u
        faafiyeen in xayawaanku u le’anayaan gaajo iyo cudur; in dagaal aan
        demini had iyo jeer dhex joogo xayawaanka; in ay xayawaanka ka wadi
        weydey bahalow ay isku bahaloobaan iyo dhallaan kooda oo ay laayaan.
        Naabooliyoon aad buu u ogsoonaa cidhib-xumada ay yeelan karto haddii
        laga ogaado debedda xaaladda ay ku sugan tahay cuntada beertu. Si uu
        arrin taas uga hor tago ayuu ku talshaday in uu ka faai’iideysto
        dhexgalka uu la lahaa Waymbar, si Waymbar, isaga oo aan is-ogeyn, u
        faafiyo war ka soo hor jeeda dicaayadda cuntada yaraatay. In kasta oo
        Waymbar toddobaad kiiba mar imanayey beerta, haddana wax kulan ah oo
        ilaa imminka uu la yeelshay xayawaanka kale ma jirin, haddii uu jireyna
        aad buu u yaraa. Imminka ayaa dhawr xayawaanka ka mid ah oo la soo
        xulay, idona u badnaa la faray, si aan qoonsimaad lahayn in ay Waymbar
        ugu ridaan dhegaha in cuntada la kordhiyey. Waxa kale oo Naabooliyoon
        amar ku bixiyey in bakhaarradii madhnaa oo dhan laga buuxiyo did, ciid
        daasna lagu qariyo waxxii ka hadhsanaa cuntada. Marmarsiiyo markii uu u
        helayna Waymbar buu dhex mariyey bakhaarrada si Waymbar u jalleeco
        bakhaarrada cuntada. Si daas marka uu yeelayey, aad buu uga digtoonaa in
        Waymbar mar wax ka badan jalleeco bakhaarrada cuntada. Jalleecadii keli
        ahayd, sidii la rabey bay u sirtay Waymbar oo adduunka debedda ugu
        warramay in cunto-la’aani aanay jirin Beerta Xayawaanka. Si kasta
        Naabooliyoon ha u hufiyo Waymbar iyo ra’yiga adduunka ee markii la
        joogey dabayaaqada bilsha Janawari ayaa arrintu soo kartay. Waxa
        caddaaday in loo baahan yahay in cunto laga doonto meel kale. Beryahan
        danbena, Naabooliyoon waxa uu baaqi ku ahaa guriga oo irrid kasta la
        joojiyey ey laga baqo, oo lamaba arki kari jirin. Bixidda uu soo
        baxaana, waxa ay ka ahayd in uu xayawaanka dareensiiyo in uu meelsha ka
        dhow yahay. Mar kaas oo kalena, lix ey oo ku ciyaya ciddii u soo
        dhowaataba ayaa ku xeernaan jirey. Maalmaha Axadaha kay ku tahay,
        Naabooliyoon ma soo bixi jirin ee amarrada ayuu soo fari jirey
        doofaarrada mid kood, kaas oo badanaaba ahaa Iskuwiilar. Si daas waxa ay
        ahaatoba, aroor Axadeed ayaa Iskuwiilar ka qaaday daaha in digaagga, oo
        waqtigii ay dhali lahaayeen soo galay laga rabo in ay bixiyaan ukunta.
        sababtana waxa uu ka dhigay in Waymbar soo qabanqaabiyey, Naabooliyoonna
        oggolaaday, qandaraas Beerta Xayawaanka lagaga rabo in toddobaad kiiba
        beertu keento afar boqol oo midh oo ukun ah. Waxa uu iyana caddeeyey in
        lacagta ukuntu goyso lagu soo gadan doono cunto ku filnaata beerta inta
        xagaagu soo gelayo, waqtiguna sida uu yahay dhaamayo. Digaaggu markii ay
        maqleen warka, ayay baroor ka kaceen. In kasta oo hore loogu sii digey,
        haddana mama ma ay rumeysan in wax xaas oo kale dhaboobi karaan. Goorta
        la sheegey warka waxay ahayd goor ay diyaarsanayeen meelihii ay dhigi
        lahaayeen ukunta. In ukun tooda si daas Iooga marooriyo, aad bay uga hor
        tageen, iyaga oo kala mid dhigay dil loo badheedhay oo geedna aan la
        isugu soo toosin. Xayawaanka oo muujiya wax gadood la moodo, mar kan baa
        u horreysey sidii loo caydhiyey Joonis. Digaagga oo ay hor kacayaan
        saddex digaagadood oo madmadoobi, si baas bay isugu dayeen in ay wiiqaan
        Naabooliyoon ujeeddooyin kiisa. Si daas ayay u fuuleen daloollada ku
        yiil derbiga beerta geftin kiisa oo hal kaas ku dhaleen ukunta. Ukun
        tiina inta ay ka soo duluulucotay meelshii la dhigay bay dhulka ku soo
        bash tidhi. Sida digaaggu yeeleen kolkii Naabooliyoon arkay ayuu
        markiiba qaaday tallaabooyin degdeg ah oo naxariis daran. Mar kiiba amar
        buu ku bixiyey in digaagga laga gooyo cuntada. Sharcina waxa uu ka
        dhigay in xayawaanka cunto siiya digaagga, midh galley ah kay ku tahay,
        ciqaab tiisu noqon doonto dil. Hirgelinta amar kaana waxa loo xil saaray
        eyda. Shan maalmood oo iska dhan markii ay adkeysteen ayay maalin
        lixaaddii is-haysan kari waayeen oo is-dhiibeen. Saxaaradaha loogu tala
        galay in ay ku dhalaan bay mar kaas dib ugu laabteen. Muddadii gaabneyd
        ee ay gadoodsanaayeenna, sagaal baa ka baqtiyey. Beerta tufaaxxa ayaa
        sagaal koodiiba lagu aasay. Waxaana lagu fasiray in cudurka cayn kaas
        iyo cayn kaas ahi dilay. Taas oo ka dhacday beerta, ayaan haddana
        Waymbar waxba ka maqlin. Ukun tiina sidii heshiisku ahaa ayaa nin
        magaalada ku lahaa dukaan, ku raranayey baabuur toddobaadkiiba mar. Waxa
        jirtey in mudda daas oo dhan aan arag loo yeelan Isnoobool. Hase
        yeelshee, waxa la isla dhex marayey in uu ku dhuumanayey beeraha deris
        kooda ah mid kood. Waqti gaasna, xidhiidhka Naabooliyoon la lahaa
        beeraha kale ayaa yara dhaamey sidii uu ahaan jirey. Taas waxa ugu
        wacnaa qori fara badnaa oo yiil Beerta Xayawaanka qolqol keeda. Qori
        gaas waxa laga gooyey dhul la banneeyey muddo toban sannadood laga
        joogey. Qori gaas ayaa Waymbar kula taliyey Naabooliyoon in uu iibiyo.
        Bilkinton iyo Feredrik, mid kastiba aad buu uga doonayey dhinac ciisa in
        qoriga laga iibiyo. Naabooliyoonse, walaac baa dilay oo hore ayuu u
        gaadhi waayey go’aan. Waxaana la arkay in Naabooliyoon lagu odhanayey,
        “Isnoobool baa ku dhuumanaya beerta Feredrik” goorta uu is-yidhaahdo
        qoriga ka iibi Feredrik; goorta uu is- yidhaahdo Bilkinton ka iibina,
        wax loo sheegayey in Isnoobool ku dhuumanayey beerta Bilkinton. Gu’ gaas
        horraan tiisa ayaa xayawaanka loo sheegay war lama- filaan ku noqday oo
        aad u wada fajac geliyey. Waxa xayawaanka lagu yidhi “Isnoobool baa
        habeennimada yimaadda beerta!” War kaasina, aad buu u werwer geliyey
        xayawaanka ilaa ay ku ledi waayeen xerya hooda. “Habeenkii buu ku soo
        gabbadaa gudcurka” baa lagu yidhi, “oo falaa wax kasta oo ugu filan
        beerta hagardaamo iyo dibindaabyo – galleyda ayuu xadaa, caanaha ayuu af
        gembiyaa, ukunta ayuu jejebiyaa, dhirta midhaha laga gurto buu ka qoomaa
        jirridaha, abuurka soo biqlayana wuu ku joogjoogsadaa.” Beertu sida ay u
        dhammaydna, waxa caado u noqday in, waxxii xumaadaba, loo nisbeeyo
        Isnoobool. Haddii daaqadi jabto, amaba meel biyuhu maraan gufeysanto,
        hubaal waxa ahaa in xayawaanka mid kood odhanayey in Isnoobool yimi
        habeenimo oo si daas wax u kharribay. Waxa jirtey mar uu lumay fure
        bakhaar oo xayawaanku, sida ay u dhammaayeen, isku qanciyeen in
        Isnoobool ku riday ceelka. Tan la-yaabka lahaydse waxa ay ahayd in weli
        si daas la sii rumeysnaa in kasta oo furaha laga helay joonyad hoos
        teeda. Lo’diina waxay isku wada raacday in Isnoobool ku maalo hurdada
        inta uu u soo duso xeraya hooda marka ay hurdaan. Jiirka oo jiilaalkii
        tegey aad u rabshad badnaa, waxa la yidhi “Isnoobool bay meel kala soo
        jeedaan.” “Markii Isnoobool hadal-hayn tiisu badatay ayaa Naabooliyoon
        amar ku bixiyey in si buuxda loo baadho dhaqdhaqaaqqa Isnoobool. Hal
        kaas kagama uu hadhin, ee mar kiiba isaga oo ey diisu ilaalinayso ayuu
        bilaabay in uu taako-taako u soo baadho beerta. Xayawaanka kalena isaga
        ayay daba joogeen marka uu si daas yeelayey, in kasta oo ay ka
        durugsanaayeen. Dhawr tallaabo kolka uu qaadoba, sanka ayuu saarayey
        dhulka si uu u uriyo raadka Isnoobool, raad kaas oo sida uu sheegay, uu
        ku hili doono urta as uu wax urinayo. Si daas ayuu meel kasta u ursaday
        – xerada weyneyd ee shirarka, xeryaha lo’ada, guriga digaagga, beerta
        khudradda, iyo meel kasta oo beerta ahba. Meel kastana waxa uu ka
        sheegay in uu ka helay urta Isnoobool. Sida uu yeelayeyna waxa ay ahayd:
        inta uu gafuurka saaro dhulka oo dhawr jeer neefneefsado ayuu qaylo ka
        kacayey isaga oo leh,, “Isnoobool! Halkanna wuu joogey! Si cad baan u
        hayaa ur tiisa!” Magacca Isnoobool marka ay maqlaan ayaa eydu ka
        kacaysey reen dhiigga fadhiisiya, iyaga oo qaawinaya miciyaha iyo
        gowsaha. Si daas ayaa bahal baqdin ahi u galshay xayawaanka, iyaga oo
        is-yidhi, “Isnooboolba waa muuqlaawe si kasta idiinku ah halis oo ku
        dhex jira ha wada ah hareera hiinna.” Maalin taas fiid keeda ayaa
        Iskuwiilar oo fajac ka muuqdo weji giisa, isugu yeedhay xayawaanka.
        Isaga oo baalla daymoonaya oo hadba dhinac u boodaya ayuu cir kaas ka
        qayliyey oo xaywaanka ku yidhi: “Jaallayaal, qallad weyn baa dhacday oo
        Isnoobool baa is-iibiyey. Waxa uu iska iibiyey Feredrik; Feredrikna
        imminka dan aynnu hal kan joogno ayuu tabaabulsheynayaa sidii uu innoogu
        soo duuli lahaa, beer teennana u dhaci lahaa! Isnooboolna waxa uu noqon
        doonaa abbaanduulaha colka innagu soo duuli doona. Gadis taas uu
        is-gaday, iyo hor-kacidda uu soo hor kaci doono colka, waxa ka sii daran
        hungowga aynnu ku hungownay Isnoobool. Waxa aynnu moodeyney in sababta
        uu u caasiyoobey ahayd isla-weynaan iyo jeceyl uu jeclaa in uu gaadho
        meel sare. Hase yeelshee, Jaallayaal, waynnu wada gefsaneyn kolka aynnu
        si daas is-moodsiinnay. Mase og tihiin sababta runta ah ee Isnoobool u
        caasiyoobey? Isnoobool horraantiiba waxa uu raacsanaa Joonis oo u ahaa
        basaas. Waxyaala haas oo dhan waxa ka qaaday daaha war laga helay
        warqado uu kaga guuray meelsha oo imminka lagu dhigay gacanta. War kaas
        cusub, Jaallayaal, kolleyba aniga waxa uu ii caddeeyey waxyaalo badan oo
        iga dahsoonaa. Miyaynnaan arag sida uu isugu deyey in la innagu jebiyo
        oo la innagu baabi’iyo Goobtii Xerada Lo’da in kasta oo, waa
        cawadeennee, aanay u meel marin si daasi? Amankaag ayaa xayawaanku la
        kala qaadeen afka. War kan cusubina waxa uu la noqday l^haai’nnimo ka
        sii daran tii uu ku dumiyey dhismaha Wershedda Dabaylsha. Hase yeelshee,
        markii warka macna hiisu ku wada duxay xayawaanka ayay xusuusteen, sida
        Isnoobool u hor kacay weerar kooda; sida uu goor kasta u dhiirri
        gelinayey; iyo sida aanu marna u waaban, kay ku tahay markii xabbadda
        Joonis ka dhaawacday dhabarka. Cabbaarkii hore oo dhan, waxa xayawaanka
        la qallafsnaaday sida waxyaala haas ay xusuusnaayeen ula socon karaan
        warka cusub ee sheegay in Isnoobool la soo safnaa Joonis. Iskaba daa cid
        kale, ee Boskar oo dhif iyo naadir wax su’aali jirey, arrinta ayuu ku
        dhaka faaray. Inta uu dhinac u jiifsaday oo qoobabka soo laabtay buu
        indhaha isku qabtay si uu isugu duwado waxa ay la tahay. Daba deedna
        waxa uu yidhi: “Kolleyba anigu rumeysan kari maayo wax xaas la sheegayo.
        Geesinimo ayaa Isnoobool kaga dagaallamay Goobta Xerada Lo’da. Si daas
        in ay ahayd, aniga ayaan cidna weydiineyn oo indha hayga ayaan ku arkay.
        Miyaynnaanse ugu abaal gudin billadda ‘Geesiga Xayawaanka, Derejada
        Kowaad, markii dagaalku dhammaaday?” Iskuwiilar baa mar kaas u jawaabay
        oo yidhi: “Jaalle, si daasi waxay ahayd sida aynnu is- moodsiinnay. Hase
        yeelshee, imminka ayaynnu og nahay runtu waxay ahayd iyo sida uu isugu
        deyey in uu innoo hor kaco baaba’eenna. Warka oo buuxaana waxa uu ku
        qoran yahay warqad dan qarsoodiga ah ee aannu helnay.” Boksr oo aan ka
        hadhin hadalka baa hadalka ku celieyey oo yidhi, “Dhaawaccii la
        dhaawacayse muxuu ahaa? Miyaynnaan wada arag isaga oo dhiig ka da’ayo?”
        Iskuwiilar baa mar kaas qaylo ka kacay oo yidhi, “dhaawac caas aad
        sheegeysaaba waxa uu ka mid waxyaalaha isaga iyo Joonis ku sii
        heshiiyeen. Xabbadda Joonisna waynnu wada ogeyn oo dhabarka ayay ka sii
        xagatay. In arrintu si daas ahayd, waxa aan ku tusi lahaa qoraal ku
        qoran far tiisa haddii aad wax akhriyi kari lahayd. Shirqoolka lagu
        heshiiyeyna waxa uu ahaa in uu u seenyaaleeyo xayawaanka, si ay u
        cararaan goorta dagaalku u kulul yahay. Si daasna waa uu yeelay, ujeedda
        diisa in uu helona waa uu ku dhowaaday. Ujeedda diisaasna wuu gaadhi
        lahaa, baan odhan karaa, Jaallayaal, haddii aanu innoo bixin Hoggaamiya
        heenna geesiga ah, Jaalle Naabooliyoon. Miyaydaan xusuusneyn sida
        Isnoobool u carary goortii Joonis ciidan kiisu soo galeen qolqolka
        beerta? Miyaydaan xusuusneyn sida xayawaan badani ugu dayday oo iyana u
        baxsadeen? Miyaydaan xusuusneyn sida cabsidu innoo wada galshay, iyo
        sida aynnu guuldarraysi ugu dhowaannay, goortii Jaalle Naabooliyoon,
        inta uu hore u soo booday, innagu guubaabiyey muusanaw giisa ahaa ‘Ha
        Hoobto Bani-aadmigu’? Miyaydaanse xusuusneyn sida Jaalle Naabooliyoon
        qaniinyada uga buuxsaday addinka Joonis, iyo sida uu ugu aasay miciyaha?
        Jaallayaal, miyaynnaan si daas wada xusuusneyn?” Kolkii Iskuwiilar si
        daas qayyaxan u tilmaamay waxyaalihii ka dhacay goobta ayaa xayawaanku
        is-yidhaahdeen, “Imminka ayaydin xusuusateen oo arrintuba si daas uu u
        sheegay Iskuwiilar bay ahayd.” Kolleyba waxa ay xusuusteen Isnoobool oo
        dib u cararya goor dagaalku marayey meel qadhaadh. Boskarse, weli
        qoonsimaad baa ku sii jirey, qoonsimaad kaas oo uu soo ban dhigay kolkii
        uu yidhi: “Kolleyba anigu ka dhegeysan maayo cidna in Isnoobool
        horraantii ahaa khaa’in. Waxyaalihii uu ku kacay intii ka danbeysey
        dagaalka waa gaar. Hase yeelshee, aniga ayaan cidna weydiineyn in uu
        ahaa Jaalle wanaagsan markii la joogay goobta dagaalka.” Iskuwiilar oo
        qaylinaya baa markiiba u jawaabay oo ku yidhi, “Hoggaamiya heenna,
        Jaalle Naabooliyoon, ayaa caddeeyey – isaga ayaa caddeeyey Jaalle – in
        horraantiiba Isnoobool ahaa basaaska Joonis. Basaasnima diisuna waxa ay
        ku sinneyd muddo aan kacaankuba jirin, lagana fekerin.” Boskar oo ka soo
        degey meelshii uu haystey, baa mar kaas jawaabay oo yidhi, “Haddaan
        hooyaa, oo Jaalle Naabooliyoon yidhiyaaba, run weeye.” Iskuwiilarna inta
        uu sare u qayliyey buu ku celiyey, oo yidhi “Si daas weeye sida la
        rabaa, Jaalle!” Waxaana la wada dareemay in uu daymada si baas ugu gubay
        Boskar marka uu lahaa hadal kaas. Is-rog, oo tag markii uu is- yidhi
        ayaa haddana wax kale soo gocdeen. Isaga oo isu bogsanna waxa uu yidhi,
        “Aan idin kula taliyo in xayawaan kasti aad u furo indhaha. Sabab aannu
        isu nidhaahno waxa idinku dhex jira basaasiinta Isnoobool, waannu
        haynnaa!” Afar beri markii laga joogey digniinta Iskuwiilar bixiyey ayaa
        Naabooliyoon ku bixiyey amar in xayawaanka lagu soo shiriyo xeradii
        weyneyd ee shirarka. Goortii xayawaanku ku soo dhammaadeen xerada ayaa
        Naabooliyoon ka soo baxay gurigii Joonis ee uu ku noolaa, isaga oo
        galshan labadii billadood ee uu isa siiyey dhowaan. Laba daas billadood
        waxay kala ahaayeen ‘Geesiga Xayawaanka, Derejada Kowaad’, iyo ‘Geesiga
        Xayawaanka, Derejada Labaad’. Hareera hiisana waxa fudhuc- fudhuc lahaa
        sagaal kiisii ey oo reenka ka baxayey ku jebiyey jidhiidhico xayawaanka
        in tooda kale. Xayawaan kastiba meelshii buu rundudsady. Sida muuqateyna
        waxa aad moodeysey in ay hore u sii ogaayeen in wax baasi ka dhici
        doonaan meelsha maanta. Naabooliyoon oo u taagan si tigtigan oo
        jimicsanaan iyo debecsanaanbaa ka fog baa mar kaas indhaha mariyey
        xayawaanka ku soo shiray meelsha. In taas markii uu yeelay ayuu ka kacay
        dhawaaq ay haddiiba la soo boodeen ey diisu. Booddadii u horreyseyba
        waxay dhegaha haleeleen afar doofaar, oo ay so jiideen iyaga oo
        doofaarradu la cabaadayaan xanuun iyo baqdir Sidii ay u soo jiidayeen
        bay soo gaadhsiiyeen Naabooliyoo gonda hiisa. Eyda oo hal kaas ku
        dhadhdhamisay dhiigg doofaarrada, in cabbaar ah ayaa la mooday in ay
        waalsheen Arrinta ku reebtay dhabannahays cid kastaba waxa ay ahay
        markii saddex eyda ka mid ahaa ku soo haadeen Boskar. Boska markii uu
        arkay sida ay ugu soo haadayaan ayuu la kala baxay qoobabka. Saddexda ey
        mid ka mid ah oo hawada soo lalaya, buu mar kaas la haleelay qoobka oo
        dhulka ku xanjeeyey. Eygii oo cabaadayaana Boskar buu ka baryey in aanu
        dilin. Labadii ey ee kale, markii ay arkeen waxa saaxiib kood qabsaday,
        ayay cagaha wax ka dayeen, Labada addin ee danbe dhex dooda ayaq mid
        kastiba ku nabay dabada markii uu sii cararayey. Eydii soo daandaansatay
        markii uu si daas u kala caydhiyey, ayaa Boskar jeedaaliyey meelshii
        Naabooliyoon taagnaa si uu u ogaado in Naabooliyoon rabo in uu burburiyo
        eyga ku hoos jira qoob kiisa iyo in kale. Nabooliyoon oo aad mooddo in
        weji giisu doorsoomay markii uu arkay sida ey diisii loo galay, baa
        halkii ku siiyey Boskar amar kulul si uu u sii daayo eyga. Eyga oo
        nabarro qaba oo cabaad ku waalshayna si daas ayuu uga hoos baxay qoobka
        Boskar sare uga qaaday markii la siiyey amarka. Cabbaar daba deedna,
        qubtii iyo qayladii baa joogsaday. Afartii doofaarna meelshii loo soo
        jiiday bay weli joogeen, iyaga oo baqdin la gariiraya, dhagarqabnimona
        kaga dhigan tahay wejiyada. Naabooliyoon baa mar kaas afar toodiiba u
        wacay in ay qirtaan denbiya dooda. Afar taas doofaar waxa ay ahaayeen
        afartii is-hor taagay markii Naabooliyoon baabi’iyey kulannada Axadaha
        la isugu iman jirey. Iyaga oo aan la sii gugujin bay kolkiiba qirteen in
        ay xidhiidh qarsoodi ah la lahaayeen Isnoobool muddadii ka danbeysey eri
        giisa oo dhan. Waxa kale oo ay in taas raaciyeen in Isnoobool hoos ahaan
        ugu qirtay in uu weli giisba Joonis u ahaa basaas. In taasi markii ay ka
        soo baxday af kooda, baa markiiba eydu kala xaabisay dhuunta.
        Naabooliyoonna, inta uu ku soo jeestay xayawaanka oo ka kacay qaylo kaga
        wada argagixisay ayuu weydiiyey in ay jirto cid kale oo denbi
        qiraneysaa. Saddexdii digaagadood ee hor kacay gadoodka digaagga markii
        digaagga la weydiiyey in ay bixiyaan ukunta, ayaa mar kan hore u soo
        maray. Shirkiina waxa ay u caddeeyeen in ay ku riyoodeen Isnoobool oo ku
        guubaaninaya in ay caasiyaan amarrada Naabooliyoon. Iyagiina bartii baa
        qudhdha lagaga jaray. Digaagga waxa ka danbeeyey shinbir-badeed qiratay
        in ay xadday lix madax oo ah galleydii kal-hore la goostay, lix daas
        madax oo, sida ay sheegtay, ay curd jirtey habeennimada. Taas waxa ku
        xigey lax qiratay in ay ku kaadiday balliga laga cabbo, iyada oo
        caddeysay in Isnoobool ku dhiirri geliyey in ay si daas yeelsho. Laba
        laxaad oo kale waxa ay qirteen in ay dileen wan da’ ahaa oo si gaar ah
        ugu daba tukan jirey Naabooliyoon. Sida ay u dileenna waxa ay ahayd
        iyaga oo baacsaday wanka mar uu qabey qufac. Giddi goodba bartii baa
        lagu wada dilay. Qirashadii iyo dilku si daas ayay u socdeen ilaa meydku
        tuurmay Naabooliyoon manja hiisa, hawa diina ka buuxsantay urtii dhiigga
        daadtay. Erigii Joonis baana ugu danbeeyey dhiig ka ura beerta. Dilku
        goortii uu joogsaday, ayaa xayawaanka in toodii badbaadday oo aanay ku
        jirin doofaarada iyo eydu, wadajir meelshii uga luudeen iyaga oo
        tiiraanyeysan, aadna loo gilgilay. waxa ay saari waayeen labada arrimood
        ee meelsha ka dhacay tooda sii fool xumayd: Ma waxa darnaa khaa’innimada
        xayawaanka kala soo jeestay meel Isnoobool, mise abaalmarinta aan
        naxariista lahayn ee ay u ahaayeen goobjoogga? Beryihii horeba waxa
        jirey marmar badan oo dhiig daadan jirey, sidan ay maanta uga argagaxeen
        oo kalena looga argagaxi jirey. Hase yeelshee, waxa ay la noqotay
        xayawaanka in tan maanta dhacday bara dheereysay wax kasta oo hore u
        dhacay; maxaa yeelay, iyaga ayay maanta tani ka dhex dhacday. Sidii loo
        eryey Joonis ilaa maanta, looma soo joogin xayawaan mid kale ka jaray
        qudhdha. Iskaba daa cid kale, ee jiir kay ku tahay lama dilin.
        Xayawaanku, sidii ay u luudayeen bay gaadheen taaggii uu ka taagnaa
        dhismaha qabyada ahi. Iyaga oo la moodo in ay dhaxan iska dugsanayaan
        ayay meelshii fadhiisteen. Xayawaanka hal kaas fadhiistay waxay ahaayeen
        Koloofar, Mureel, Banjamin, lo’da, idaha iyo xaymo dhan oo digaag iyo
        shinbir-badeed ah. Bisadda oo keli ah ayaa maqneyd. Iyadana muuq qeedii
        baa la waayey goortii Naabooliyoon soo shiriyey xayawaanka. Markii la
        fadhiisteyna, cabbaar iska dhan ayaa cidina juuq iyo jaaq midna odhan
        weydey. Boskar keli giis ayaa sara joogey. Isaguna hor iyo dib buu u
        socsocdey oo sayn tiisa dheer la dhacayey sararaha. Marmarka qaar koodna
        waxa Boskar ka fakanayey dhawaaq u- qaadasho-waa ka keenay. Fekeraadda
        uu fekerayey murti deediina waxay noqotay waxxii uu la yeedhay markii uu
        yidhi: “Waan garan la’ahay meelsha ay innagaga dhacday qasuumadu. Mana
        aan rumeysteen baddii la igu yidhaahdo Beerta Xayawaanka ayaa wax xaas
        oo kale ka dhaceen. Hase yeelshee, indha hayga ayaan ku arkay. Sida ay
        aniga ila tahay, innaga ayaa keensannay gefka, oo qalladda u sabab ah.
        Dawa deeduna, sida aan u arko, waa innaga oo u hawl galna sida aynnu u
        hawl galno si ka daran. Maanta waxxii ka danbeeyana, saacad buuxda ayaan
        ka hor toosi doonaa xayawaanka kale.” In taas markii uu yidhi buu
        meelshii ka faaqsaday oo u sii kadleeyey godka dhagaxxa, hal kaas oo uu
        ka ururiyey laba rar oo dhagax ah. Labada rama waxa uu u jiiday meelshii
        dhismuhu ahaa, intii aanu hoyan. Xayawaanka kalese, waxa ay dugsadeen
        Koloofar iyaga oo aan yeedhyeedhin. Taag gaas ay fadhfadhiyeen waxa ay
        ka arki karayeen dhulka ballaadhan ee ahaa hareera hooda. Beerta
        Xayawaanka badi deeduna waa u muuqatey: xeryaha daaqqa ee ku sinnaa
        dhabbada weyn, kuwa cawsku ka baxayey, balliga laga cabbayey, beeraha la
        qoday ee sarreenka cagaaran ee curdinka ahi ku yiil, iyo guryaha beerta
        ee oogada casaa, qiiqquna ka baxayey, intuba qumaati bay ugu muuqdeen.
        Galab taasina waxa ay ahayd galab la joogo gu’, hase yeelshee, aan cirku
        lahayn caad. Fallaadhaha qorraxduna midab dahab bay u yeeleen daaqqa iyo
        oodaha caleemeystey. Loomana soo joogin xayawaanka oo ujanta beer tooda
        sida ay maanta u jamanayeen, la-yaabna waxa la noqday gocasha daas ay
        soo gocdeen in waxaba iyagu iska leeyihiin, taako kasta oo beerta ahina
        in ay tahay yed dooda. Koloofar baa mar kaas jeedaalisay aroorka ahaa
        hoos tooda, iyada oo ilmo kaga soo taagtaagan tahay indhaha. Fladdii ay
        sheegi kari lahayd waxa ku wareegayey maskax deeda, waxa ay sheegi
        lahayd in waxa maanta dhacay, aanu sina ula socon ujeeddadii iyo
        yididdiiladii ay lahaayeen beri hore oo imminka laga joogo sannado, beri
        gas oo ay meel dhigteen in ay u hawl galaan Bani- aadmiga afgembi giisa;
        waxa ay sheegi lahayd in waxyaalaha ay aragtay ee argagaxxa iyo gawracca
        ahi aanay ahayn himilooyinkii ay lahaayeen habeenkii Duqqa Mijir ku
        guubaabiyey, in ay kacaamaan; waxa ay sheegi lahayd, in haddiiba uu
        jirey sawir maskax deeda ku sameysmay oo ay ka haysatey aayatin koodu
        sida uu noqon doono, in sawir kaasi ahaa mid muujinayey bulsho xayawaan
        ah oo ka xorowday macaluul iyo karbaash, sinnaatay, bulsho koodii waliba
        shaqeeyo inta tamar tiisu tahay, bulsho kooda xoogga weyni ilaaliyo kan
        taagta daran, sidii iyaduba u illaalisay xayntii ahayd dhallaanka
        shinbir-badeedda, habeenkii Duqqa Mijir jeediyey hadal kiisa; waxa ay
        sheegi lahayd, hal kaas oo ay gaadhaan iska daa, ee in ay gaadheen
        waqti, ey bahalo ah oo gurxamayaa meel la arko ku meereysteen; waqti ay
        cid kasta sandulle ku noqotay in ay daawadaan Jaallayaal shooda oo
        xubin-xubin hor tooda loogu jarjarayo markii ay qirteen denbiyo xil leh.
        Hana moodin in ay ku jireen Koloofar kacaannimo danbe iyo dhiidhdhi mid
        koodna, marka ay u fekereysey si daas. Waxa ay la ahayd in xaalku weli
        dhaamey sidii uu ku sugnaan jirey waagii Joonis. Aadna waxa ugu caddaa
        baahida loo qabo in Bani- aadmiga laga eryo beerta, taas oo mudan in wax
        kasta laga horreysiiyo. Si kasta wax ha u dhaceen, ee Koloofar haddii ay
        tahay, daacad bay noqon doontaa, sida ay imminka u hawl galsho si ka sii
        daran bay u hawl geli doontaa, amarrada la siiyo “hayye” bay odhan
        doontaa, madaxtinnimada Naabooliyoonna “weligaa hay” bay odhan doontaa.
        In kasta oo Koloofar ku nidar galshay si daas, haddana waxa ay ogsooneyd
        in tabaalaha dhacay ka soo hor jeedey yididdiilada ay lahaayeen iyo
        ujeedooyinka ay u rafaadeen. In kasta oo ay si daas ku nidar galshay,
        haddana waxay ogsooneyd in aanay dhiseen Wershedda Dabaylsha, in aanay
        ka hor tageen rasaasta Joonis, haddii ay ogaan lahaayeen in arrintu isu
        rogi doonto sida ay tahay maanta. Fekradaha ku soo dhacay geenyada
        Koloofar goortii xayawaanka kale iyada soo bideen dugsi iyo dhiirrigelin
        si daas ayay ahaayeen, in kasta oo ay iska weydey ereyyo ay fekrada
        heeda ku caddeyso. Si daas ayaa Koloofar u bilowday heesta ‘Iglan Xoola
        heedow’ iyada oo is-leh ku buuxi meelsha aad u weydey hadalka.
        Xayawaankii ku xoonsanaana, heestii bay qun yar, saddex jeer/ si macaan
        oo tiiraanyo ku dhan tahay, u dhammeeyeen, iyaga oo u heesay si aan hore
        loogu heesin. Mar-saddexaadka kolkii ay dhammeeyeen ayaa Iskuwiilar oo
        laba ey ilaalinayaan yimi, isaga oo is-neefinaya sidii uu sido war qaaya
        leh. Warka uu meelsha kaga dhawaaqay waxa uu noqday in sharci gaar ah oo
        ka soo baxay Jaalle Naabooliyoon lagu xaaraantimeeyey heesta ‘Iglan
        Xoola heedow’. Xayawaanku, sida ay u dhammaayeen, way naxdin gariireen.
        Rida Muureel oo yaabsan baa mar kaas weydiisay oo tidhi: “Oo heestana
        maxaa loo sheegtay?” Iskuwiilar oo si naxariis daran ugu jawaabayeyna
        waxa uu yidhi, “Dib baan loogu baahneyn heesta, Jaalle. Heesta ‘Iglan
        Xoola heedow’ waxa ay ahayd hees kacaannimo. Kacaan kiina waa hir galay.
        Dilkii galabta la dilay khaa’imiinta ayaa gebageba diisu ahayd. Nacabkii
        debedda iyo kii gudahaba waa la jebiyey. Hees taas waxa aynnu ku
        caddayneyney rabitaanka aynnu rabney bulsho ka sidata tii hore. Bulsha
        daas iyada ahna waa la gaadhay, dhidibbadana loo aasay. Haddaba,
        miyaanay caddayn in ay baaba’day ujeeddadii heestu?” Waxaaba la arkaa in
        xayawaanka qaar kood diidi lahaayeen sharciga cusub in kasta oo ay aad u
        cabsoonayeen. Hase yeelshee, isla mar kaas ayaa idihii isugu jiibiyeen
        bacaacdii u ahayd caadada “Samaa Afar Lugood, Xumaa Laba Lugood”, taas
        oo dooddii ku xidhdhay meel sheeda markii ay dhawr jeer ku celceliyeen.
        Si daas ayaan beerta dib loogu maqlin heesta ‘Iglan Xoola heedow’. Hal
        keediina waxa la geliyey hees uu tiriyey doofaarka Minimas ee gabayyaaga
        ahaa, hees taas oo ku bilaabmeysey: Xoolaha beertoodow, Xoolaha
        beertoodow, Xaasha weeye anigoo, Xumo kuu hor seedee! Hees taas ayaa la
        qaadi jirey aroor kasta oo Axad ah goorta calanka la saaro. Xayawaan
        kiise waxay la noqotay in heesta cusub midha heeda iyo cod keeda, mid
        koodna aan sina loo barbar dhigi karin midhaha iyo codka heesta “Iglan
        Xoola heedow’.</p>
      <h2 id="cutubka-8aad">Cutubka 8aad</h2>
      <p>Dhawr maalmood markii laga joogey dilka ka dhacay beerta, argagaxxii
        dilka abuurayna yara demey, ayaa xayawaanka qaar kood xusuusteen –
        amaba, is-moodsiiyeen in ay xusuusnaayeen, in Dardaaranka Lixaad
        dhigayey ‘In xayawaanna aanu dili karin xayawaan kale’. In kasta oo mid
        koodna ku dhaci waayey in uu faalleeyo arrin taas isaga oo doofaarrada
        ama eydu maqlayaan, haddana xayawaanka waxay la noqotay in dilka dhacay
        ka soo hor jeedey waxxii Dardaaranka Lixaad faray. Koloofar baa mar kaas
        ka bariday Bejamin in uu u akhriyo Dardaaranka Lixaad. Goortii Benjamin
        u sheegay caada diisa ah in waxyaala haas oo kale aanu la gelin faraha,
        ayay kaxaysatay ridii Muureel. Muureel baa hal kaas ugu akhriday
        Dardaaranka Lixaad. Ereyyada meelsha ku qornaa ee ay u akhridayna waxa
        ay ahaayeen, “Xayawaanna kuma dili karo mid kale SABAB LA’AAN.” Si ay ku
        noqotayba, labada erey ee danbe ayaan xayawaanku qaban oo maskax dooda
        gelin. Koloofar haddii ay tahayna, imminka ayay aragtay in aan cidina
        burin dardaaranka. Sida Dardaaranku yidhina, sabab lagu dilo khaai’miin
        taas la soo saftay Isnoobool, oo cid kasta deeqda, baa jirtey. Sannad
        kaas oo idil xayawaanku waxa ay u hawl galeen si bara dheereysay hawlgal
        koodii sannadka tegey. Hawl aad u qallafsanna waxa ku noqday dhismaha
        Wershedda Dabaylsha ee ay rabeen in ay laba jibbaaraan dhumucda derbiya
        diisa, waqtiga loo gooyeyna ku dhammeeyaan. Hawlaha beerta ee joogtada
        ahaana, sidii bay u barbar socdeen. Si daas dar teed bay marmarka qaar
        kood la noqoneysey xayawaanka in ay shaqeeyaan saacado ka fara badan
        kuwii ay shaqeyn jireen waagii Joonis, iyaga oo cuna cunto aan ka sidan
        tii ay hore u cuni jireen. Aroor kasta oo Axad ahna Iskuwiilar baa, inta
        uu warqad dheer ku qabsado raafka, u akhriyi jirey sida uu u laba
        laabmay tacabka beeruhu, u saddex laabmay, amaba, shan jeer ku soo
        laabmay in tii uu ahaan jirey. Tirooyin kaas Iskuwiilar akhriyayna ma
        jirin, gaar ahaan imminka oo si wanaagsanba aanay u xusuusneyn xaalku
        sida uu ahaan jirey. Waxaase jirey maalmo badan oo tirooyinka laba
        laabmaya ama saddex laabmaya, ay ka jeclaan lahaayeen cuntada oo la yara
        kordhiyo. Amarrada ka soo fula Naabooliyoon waxa beryahan danbe loo soo
        dhiibayey Iskuwiilar ama doofaarrada kale mid kood. Naabooliyoonse, dhif
        iyo naadir baa lagu arki jirey meelaha xayawaanku ku kulmo. Labadii
        toddobaad, in mar la arko iyo in kale ayay ka dhexeysey. Goorta uu soo
        baxona, ey diisa oo keli ahi uma raxraxlayn jirin ee waxa ka soo horreyn
        jirey diig madow oo hawl shiisu ahayd in uu sii naadiyo imaatinka
        Naabooliyoon. ‘Kokokookoo’ marka uu kor ugu dhawaaqo, waxa ay u ahayd
        astaan in Naabooliyoon maaggan yahay hadal. Waxa iyana la ogaaday, in
        Naabooliyoon, guriga guda hiisana ka goonni yahay doofaarrada kale oo
        meel ka gaar ah u hoydo, goonnina u cunteeyo isaga oo laba ey u
        qabbaanayaan. Weelka uu ku cunteynayeyna waxa uu ahaa mid sannad kiiba
        mar reer Joonis ku cunteyn jireen; inta kalena daawasho meel loo dhigi
        jirey. Berya haas ayaa iyana lagu dhawaaqay in qoriga la ridi doono
        sannadguurada maalintii uu dhalshay Naabooliyoon iyo labadii jeer ee
        hore loo guddoomiyey. Waxa iyana beryahan danbe jirtey in kolka laga
        hadlayo Naabooliyoon, aan loogu yeedheyn magac ciisa oo keli ah, ee mar
        kasta si rasmi ah, loogu yeedhayey ‘Hoggaamiye heenna, Jaalle
        Naabooliyoon’. Doofaarraduna waxa ay jecleysteen in ay u soo saaraan
        magacyo kale oo ay ka mid ahaayeen ‘Aabbaha Xayawaanka’, ‘Cabsida
        Bani-aadmiga’, ‘Ilaaliyaha Xerada Idaha’, ‘Saaxiibka dhallaanka
        shinbir-badeedda’ iyo waxyaalo kale oo jaad kaas ah. Iskuwiilar oo
        dhabannada ilmo ka tililiq leeday, khudbada hiisa ayuu kaga hadli jirey
        murtibadnida Naabooliyoon, calool-fiyoobaan tiisa, iyo jeceylka qotada
        dheer ee uu u hayo xayawaan oo idil meel kastaba ha joogeene, gaar
        ahaanna kuwa weli ku nool jaahilnimada iyo addoonsiga beeraha kale.
        Beertiina waxa caado u noqotay in Naabooliyoon loo nisbeeyo wax kasta oo
        lagu guuleysto, ama, ayyaan-wanaag ku yimaadda. Marar badanna waxaaba la
        maqlayey digaagad ku leh mid kale, ‘Hoggaamiye heenna Jaalle
        Naabooliyoon baa ii hor seeday in lix maalmood oo isku xiga aan dhalo
        shan hal oo ukun ah’, amaba laba sac oo balliga ka cabbaya, iyaga oo
        amankaag muujinayana isku leh, “Caynaanka Jaalle Naabooliyoon hayo baa
        ugu wacan ee Alla biyuhu macaanaa.” Xaalka beertu sida uu maalin taas
        ahaa waxa si fiican u tilmaamay gabay Minimas tiriyey. Gabayga magac
        ciisu waxa uu ahaa “Jaalle Naabooliyoon”, midhaha hiisuna waxa ay
        ahaayeen: Naabooliyoon haddaad tahay, Naseexxii agoontee, ka ilaalshey
        nacabkow, Naas aan gudheynoo, farxad nagu dhammeeyow, Nabarkaan ku
        eegoba Naf taydu waxay la ololshaa, Qorraxna u nisbeeyaa, Nuurka araga
        haagaas, Nasashadu u hoyatee, Miyirku ku negaadee, Nin kastoo miliilica,
        Niyad doodaay faraaniyo, Naar si deed u taabtee. Jaalle Naabooliyoonow!
        Xayawaan haddaan nahay, Nolol taan u jecel nahay, adaa nagu manneystoo.
        Nahaar kiiba laba jeer, noo buuxshey ubucdoo, Caws kan u nadiif badan,
        gogolsha nooga dhigayoo, Nis-yariyo nis-weyneba, adaa nabad ku seexshee.
        Naalleeya haygii, korka naga ilaalshow, Jaalle Naabooliyoonow!
        Naabooliyoon, haddaan dhalo, Nasib kay i siiyoba, Nuunuuga doofaar,
        naasku u macaan yahay, Waxan kuugu nidar galay, isagoon nis weynaan,
        ‘Nacam’ kugu yidhaahdoo, Kuu dhega nuglaadee. Hadal kolkuu niyeeyona,
        Niiqda u horreysiyo, hadaaq qiisu inuu noqon: ‘Jaalle Naabooliyoonow!’
        Naabooliyoon mar kiiba gabaygii buu oggolaaday, amarna waxa uu ku
        bixiyey in lagu qoro derbi ka soo hor jeedey meelsha ay ku qornaayeen
        Toddobada Dardaaran. Gabayga dul shiisana waxa la sudhay sawir
        Naabooliyoon lahaa oo Iskuwiilar ku sawiray rini cad. Waxyaala haasi
        inta ay ka dhacayeen beerta, waxa barbar socdey wada-hadal xeel dheer oo
        dhex marayey Naabooliyoon iyo labada nin ee kala lahaa labada beerood ee
        Beerta Xayawaanku la ahayd deriska. Naabooliyoon waxa af-hayeen u ahaa
        wakiil kiisa Waymbar. Feredrik iyo Bilkinton midba dhinac ciisa ayuu ka
        socdey. Arrinta laga xaajoonayeyna waxa ay ahayd qoriga yiil beerta oo
        weli aan la iibin. Laba doodana, Feredrik baa aad u sii rabey in uu
        iibsado qoriga, hase yeelshee, qiimaha uu ku doonayey baan ahayn mid la
        yeeli karo. Taas oo jirtey ayaa la isla dhex marayey in Feredrik iyo
        ciidan kiisu ku talshadeen in ay ku soo duulaan beerta Xayawaanka,
        dismahaha Wershedda Dabaylshana dumiyaan. Sida la ogaana, Feredrik aad
        buu uga baqayey in dhismuhu dhammaado oo hir galo. Waxa iyana la
        ogsoonaa in Isnoobool weli ku dhuumanayey beerta Feredrik. Arrinta oo si
        daas ah oo xagaa badhtama hiisa la joogo ayaa xayawaanku la fajaceen
        markii loogu warramay in saddex digaagadood is-kooda u soo baxeen oo
        qirteen in ay ka qayb galeen shir qool la doonayey in Naabooliyoon lagu
        dilo. Sida la sheegay, Isnoobool baa digaagga ku dhiirri geliyey in ay
        yeelaan si daas. Saddex doodiiba halkii baa qudhdha lagaga gooyey. Isla
        markiina waxa la qaaday tallaabooyin hor leh oo ku lug leh nabadgelyada
        Naabooliyoon. Afar ey oo habeenkii marka uu hurdo ilaaliya Naabooliyoon
        waxa la kala taagay sariir tiisa afar teeda gees. Doofaar yar oo Binkay
        lagu magcaabi jireyna waxa lagu qaybiyey in uu ka sii dhadhdhamiyo
        Naabooliyoon cuntada si uu u hubiyo in aanay sumeysnayn. Isla waqti gaas
        ayaa lagu dhawaaqay in la dhammeeyey arrinta qoriga, oo qoriga laga gadi
        doono Bilkinton. Weliba waxa in taas weheliyey iyada oo la caddeeyey in
        Beerta Xayawaanka iyo Beerta Bilkinton wada geli doonaan heshiis ay isku
        dhaafsadaan waxyaalaha labada beerood ka baxa. xidhiidh kaas la sheegay
        in uu dhex mari doono Naabooliyoon iyo Bilkinton waxa uu ku dhowaa
        xidhiidh saaxiibtinimo, in kasta oo laba doodu mania aanay kulrnin ee
        Waymbar dhexdhexaad ahaa. XayawaankiiNc waxay ka qabeen Bilkinton
        aammin-daro weyn oo guud ahaanha Bani-aadmi oo dhan ay ka qabeen. Hase
        yeelshee, haddii ay u soo joogsato isaga iyo Feredrik, isaga ayay door
        bidi lahaayeon. Si daas waxa ugu wacnaa cabsida weyn ee ay ka qabeen
        Feredrik iyo neceybka faraha badan ee ay u hayeen. Xagaagu kolkii uu sii
        gurmay, dhismaha Wershedda Dabaylshuna ku dhowaaday dhammaystir, ayay
        sii xoogsatay dicaayaddii sheegeysey in Feredrik iyo col uu wadto oo
        labaatan nin ahi soo weerari doonaan Beerta Xayawaanka. Dicaayaddu
        weliba waxa ay in taas raacisay in Feredrik durba sii laaluushay
        garsooraha maxkamadda iyo bileyskaba si aan loo sii baadhbaadhin arrinta
        haddii mar uun mulkiyaddaa beertu gacanta u soo galsho. Arrinta
        duullimaadka waxa weliba bara dheereeyey wararka ka imanayey beerta
        Feredrik ee ka warramayey naxariis-darrida Feredrik kula kaco xayawaan
        kiisa “Faras gaboobay buu nafta ka gooyey, sidii uu ugu wadey ul’, baa
        la yidhi. “Lo’dii baa u baqtiday macaluul”, baa la yidhi. “Ey nool buu
        ku riday muufo”, baa la yidhi. “Caweysinkii buu isku maaweeliyaa
        dagaalka ka dhex dhaca laba diig oo uu isku diray inta uu mid walba afka
        ugu xidhay makiinad”, baa la yidhi. Naxariis-darri daas lagula dhaqmay
        Jaallayaal shooda, markii xayawaanku maqleen, ayaa dhiig goodu la karay
        ciil iyo cadho. Dhawr jeerna waxayba la buuqeen in lagu fasaxo Feredrik
        iyo beer tiisa si ay beerta gebi geedaba u mariyaan cagta, Bani- aadmiga
        hal kaas jooga u eryaan, xayawaankana u xoreeyaan. Hase yeelshee,
        Iskuwiilar baa u caqli celiyey oo kula taliyey in ay had iyo jeer ka
        digtoonaadaan talooyinka aan laga fiirsan, mar walbana ku kalsoonaadaan
        tabaha Jaalle Naabooliyoon maaggan yahay. Wax kasta Iskuwiilar ha ku
        hadlee, waxa cir kaas maray neceybka xayawaanku u hayey Feredrik. Si
        daas ayaa Naabooliyoon subax Axadeed u yimi xerada lagu kulmi jirey si
        uu u faalleeyo arrin taas. Shirkii waxa uu ka caddeeyey in marna aanay
        soo gelin maskax diisa in uu Feredrik ka iibiyo qoriga, macaamilona la
        yeelsho tuug gaas oo kale. Qoolleyda oo weli loo dhiibayey dhanbaallada
        kacaanka, waxa laga xaaraantimeeyey in ay cag dhigaan beerta Bilkinton.
        Hal qabsi gooda ahaa ‘Bani-aadmigu Ha Dhintona’, waxa lagu yidhi ku
        beddela ‘Feredrik Ha Dhinto’. Xagaa gaas qudh dhiisa ayay soo if baxday
        mid ka mid ah luggooyooyinkii Isnoobool, mar kaas oo la arkay sarreenka
        soo biqlay oo haramo ka dhex buuxdo. Hal kaas ayaa lagu ogaaday in
        Isnoobool habeen u soo dusay beerta oo abuurka sarreenka ku dhex daray
        iniin haramo. Shinbir-badeedda mid ka mid ah oo la yidhi Isnoobool bay
        kula jirtey arrinta, waxa la yidhi inta ay denbi geeda u qiratay
        Iskuwiilar bay leqday midho sun ah. Xayawaankana mar kaas ayaa loo
        sheegay in Isnoobool abid kiisba aan la siin billadda ‘Geesiga
        Xayawaanka, Derejada Kowaad’ sida ay is-moodsiiyeen; iyada oo weliba loo
        raaciyey in is-moodsiin taasi ka soo abuurantay sheeko aan sal lahayn oo
        isaga qudh dhiisu faafsaday. Iskaba daa billad la siiyey, baa la yidhi,
        ee waxa aad loogu ceebeeyey, laguna canaantay fuleynimadii uu ka
        muujiyey goobta. Xayawaankiina si daas ayay mar kale u dhegeysteen war
        ka dhaka faariyey. Hase yeelshee, Iskuwiilar baa arrin taas ka qanciyey,
        una sheegay in sida ay wax u xusuusnaayeen aanay ahayn sidii runtu
        ahayd. Dayrtu kolkii ay soo galshay ayaa la dhammays tiray dhismaha
        Wershedda Dabaylsha, mar kaas oo laxaad xoog leh la dul dhigay, iyada oo
        weliba goynta beeruhu barbar socotey. Makiinadihii la dhigi lahaa
        dhismaha lama keenin oo Waymbar baa weli ka xaajoonayey siyaalihii loo
        soo gadan lahaa. In kasta oo si daas wax u kala dhinnaayeen; in kasta oo
        dhibaatooyin badani ka hor yimaadeen xayawaanka; in kasta oo
        waaya-aragnimo aanay u lahayn siyaalaha wax loo dhiso; in kasta oo
        qalabka ay isticmaalayeen ahaa mid laga baxay; in kasta oo dhawr jeer
        nasiib- darro ku dhacday; in kasta oo khaa’innimada Isnoobool weli meel
        sheedii ahayd; in kasta oo waxyaala haas oo dhammi jireen, haddana
        dhismaha waxay ku dhammeeyeen waqtigii loogu tala galay, iyaga oo aan
        dib ula dhacin maalin keli ah. Kaxba ha ahaadeen ee haddana aad bay
        isula han weynaayeen. Iyaga oo faraxsan bay kol kaas ku meereysteen
        sheygaas farshaxannimadu ku dhan tahay ee ay ku sameeyeen karti dooda.
        Waxay la noqotay in kani ka qurux badan yahay kii hore looga dumiyey.
        Quruxda waxa u sii dheeraa derbiya diisa oo dhumuc doodu ku laba
        laabmeysey kii hore. Xoog inta derbiya daasi ka qabeen, miino wax aan
        ahayni ma dumin kareyn. Dib markii ay u gocdeen rafaadka iyo niyadjabka
        soo qabsaday, markii ay ka fekereen sida weyn ee wax isaga beddeli
        doonaan nolol shooda goorta marawaxadaha la sudho, daynabadana la saaro;
        mar kaas ayaa daalkii hayey ka tegey oo ay riyaaq iyo rayrayn dhismihii
        “Guulalle” kula wareegaaleysteen. Naabooliyoon oo ey diisu kaga jiraan
        hareeraha, diig giisiina hor socdo, baa soo booqday dhismaha si uu u
        arko hawlsha la dhammeeyey. Hal kaas ayuu xayawaanka ugu hambalyeeyey
        guul shaas la gaadhay. Dhismihiina, isaga ayaa isugu magac daray oo u
        bixiyey “Wershedda Naabooliyoon.” Laba dharaarood markii laga joogey
        dhammeystirka dhismaha ayaa xayawaanka loogu yeedhay shir degdeg ah.
        Shir kaas ayaa loogu sheegay in Naabooliyoon ka iibiyey Feredrik qoriga.
        Xayawaankiina dhabannahays £&gt;aa ka soo hadhay goortii ay maqleen
        warka. Waxa iyana meelshii loogu sheegay in gawaadhida Feredrik iman
        doonaan beerta si ay qoriga u daldalaan. Hal kaas waxa ka caddaaday in
        Naabooliyoon la lahaa Feredrik heshiis qarsoodi ah muddadii uu tusayey
        Bilkinton saaxiibtinimada been-beenta ah oo dhan. Xidhiidhkii lala lahaa
        Bilkinton, hal kaas ayuu ku go’ay. Waxaana la is-weydaarsaday dhanbaallo
        cay ah. Qoolley diina waxa la faray in ay ka fogaadaan beerta Feredrik
        oo halqabsi goodii ahaa ‘ Feredrik Ha Dhinto’ ku beddelaan ‘Bilkinton Ha
        Dhinto’. Mar kaas qudh dheeda ayaa Naabooliyoon xayawaanka ka raariday
        in aan waxba ka jirin duullimaadkii la sheegayey; sheekooyinka ahaa in
        Feredrik kula kacay xayawaan kiisa naxariis-darro, in ay ahaayeen kuwo
        si baas loo balballaadhiyey oo laga yaabo in Isnoobool lahaa asaas
        kooda. Sida wax loo wadey, waxaadba moodeysey in imminkana xayawaanka
        lagu lahaa, Isnoobool abid kiisba kuma dhuuman, cagna ma uu dhigin
        beerta Feredrik ee waxa uu weli giisba ku dhuumanayey beerta Bilkinton,
        hal kaas oo xaq-hawl-gabeen uu ka qaadto, raaxona ku nool yahay.
        Doofaarradii, iyagu aad bay ugu bogeen dabbaal joogtada Naabooliyoon oo
        waxa ay yidhaahdeen, “Saaxiibtinimada iska- yeel-yeelka ahayd ee uu
        tusay Bilkinton baa ku dirqiday Feredrik in uu laba iyo toban gini ku
        kordhiyo in tii uu hore qoriga ugu baayacay.” Iskuwiilar oo arrin taas
        ka faalloonayeyna waxa uu yidhi: “In maskaxda Naabooliyoon mid kasta ka
        sarreyso waxa ku tusaya sida aanu cidna u aamminin, Feredrik kay ku
        tahay. Waayo, goortii Feredrik jecleystay in qoriga lacag tiisa uu ku
        bixiyo wax la yidhaahdo ‘Jeeg’, kaas oo sida la og yahay ah warqad
        ballan qaadeysa in la bixiyo lacagta ku qoran, Naabooliyoon waa diiday.
        Isaga oo ah mid aan la dagi karin, ayuu ku adkeystay in qoriga lacag
        tiisa lagu siiyo noodhadh dhab ah oo shan-shan gini ah, lana bixiyo inta
        aan qoriga laga qaadin meel shiisa. Iskuwiilar waxa uu in taas ku daray
        in Feredrik durba bixiyey lacagta, lacagtuna ku filan tahay makiinadaha
        Wershedda Dabaylsha. Qorigii oo mar kaas la kala iibsaday ayaa Feredrik
        durba bilaabay in uu qoriga u gurto si dhakhso ah. Qoriga Daldalis tiisa
        markii la dhammeeyey, ayaa xayawaanka loo qabtay shir gaar ah si ay u
        arkaan noodhadhka Feredrik bixiyey. Naabooliyoon oo dhoollaha ka
        qoslayaana waxa uu ku soo fadhiistay sariir ka samaysnayd caws oo rakada
        tiil, isaga oo ku shaqlan laba diisa billadood. Hareer tiisana waxa tiil
        lacagtii oo inta si fiican loo soo raseeyey, lagu soo riday maddiibado
        dhoobo ah. Xayawaankiina, saf is-daba-joog ah bay soo galeen si ay
        lacagta uga dayma sugtaan. Boskar inta uu sanka u soo dhoweeyey
        maddiibadaha oo is-yidhi urso, ayuu neef kaga jababacsiiyey noodhadhkii
        tuurnaa meelsha. Saddex beri kolkii laga joogey maalinta la gaday qoriga
        ayaa durba ‘hayyaay, waa wareey’ soo yeedhdhay. Waymbar oo midab
        doorsoomay ayaa soo qabsaday dhabbadii guriga, isaga oo kaga haadinaya
        baaskiilkii. Irriddii guriga markii uu marayey ayuu dhinac u keynaaniyey
        baaskiilka oo daf yidhi guriga. Cabbaar yar daba deedna waxa guriga laga
        maqlay qaylo la mergatay ciil iyo cadho oo ka soo baxday qaybtii
        Naabooliyoon ka degganaa guriga. Isla markiina warkii baa sidii dab oo
        kale ugu fiday beerta, war kaas oo ahaa in lacagta laga bixiyey qoriga
        ahayd mid beenbeen ah! Feredrikna qorigii buu ku qaadtay bilaash! Mar
        kaas ayaa Naabooliyoon soo shiriyey xayawaanka. Cod kaga wada
        argagixiyena waxa uu ugu sheegay in uu dil ku xukumey Feredrik, isaga oo
        weliba nololsha lagu karin doono goorta la qabto. Xayawaankana bartii
        buu uga digay in khaa’innima daas Feredrik ku kacay u noqon karto
        horseed waxyaalo kale oo ka sii daran, lana arko in Feredrik iyo ciidan
        kiisu goor aan sii dheereyn, oodda ka soo qaadaan weerar koodii la
        filayey muddada dheer. Si daas dar teed ayaa ilaalo loo dhigay meelaha
        laga soo geli karayey beerta oo dhan. Afar qoolleyna waxa loo diray
        Bilkinton, iyaga oo sida dhanbaal ka hadlaya heshiis iyo xidhiidh
        wanaagsan oo dhex mara labada beerood. Maalin taas maalintii ku xigtey
        aroornima deedii, ayaa oodda laga soo qaaday weerarkii la filayey.
        Xayawaanku quraac bay u wada fadhdhiyeen goorta la soo sheegay in
        Feredrik iyo ciidanka uu wadtey ee duullimaadka ahaa, durba soo dhaafeen
        irridda weyneyd ee beerta. Xayawaankii oo xiniinyo isku boorayaana hal
        kaas ayay kaga hor tageen colka. Flase yeelshee, mar kan uma ay
        guuleysan sidii fududeyd ee ay ugu guuleysteen Goobtii Xerada Lo’da.
        Colka ay mar kan ka hor tageenna waxa uu ka koobnaa shan iyo toban nin
        oo lix dabley yihiin. Kuwaas ayaa xayawaanka ku furay rasaas markii ay
        konton tallaabo u soo jireen, rasaas taas oo xayawaanku u adkeysan kari
        waayeen sanqadh dheeda iyo xanafta falfalliidh keeda. Guubaabadii
        Naabooliyoon iyo Boskama waxba waa ka tari waayeen. Hal kaas ayaa
        xayawaanka dib loo jebiyey, iyada oo qaar kood gaadheen dhaawacyo.
        Gurigii doofaarradu ku noolaayeen bay mar kaas isku shubeen oo
        nabadgelyo bideen, daloolla diisana wax ka soo eegeen. Beeraha daaqqa
        iyo dhismaha Wershedda Dabaylshuba nacanbkii bay u galeen gacanta.
        Xayawaanka in tooda kale iskaba daa ee Naabooliyoon qudh dhiisana waxa
        ku dhacay dhaka-faar uu la garan waayey si uu yeelo. Socsocod uu hor iyo
        dib u socsocdo baa ka soo hadhay, isaga oo juuqna aan odhan, dibkuna
        tigmay oo hadba dhinac u gariirayo. Yididdiilada keli ah ee imminka ay
        qabeen waxa ay ahayd Bilkinton oo u soo ciidamiya. Mar kaas qudh dheeda
        ayay soo laabteen afartii qoolley ee hore loo diray, iyaga oo mid ka mid
        ahi siddo dhanbaal uu soo diray Bilkinton. Dhanbaal kiina waxa uu
        noqday, “Baga. Waxa kugu dhacay waad Istaahilshaa.” Farrin taas marka la
        akhriyayey, Feredrik iyo ciidan kiisu waxa ay hareera taagnaayeen
        Dhismaha Wershedda Dabaylsha. Xayawaankuna waxay la raacayeen indhaha
        wax kasta oo meelsha ka socdey. Markii ay arkeen laba nin oo soo qaadtay
        sabarad iyo dubbe ay moodeen in nimanku ku duminayaan dhismaha, ayay ka
        wada kaceen baroor niyad-jab iyo yididdiilo- beel ka keeneen.
        Naabooliyoon baa mar kaas isla booday isaga oo cir kaas ka qaylinaya oo
        leh: “U Suura Geli Meyso in ay si daas ku dumiyaan derbiga, sababta oo
        ah derbiyada aynnu dhisnay baa ka dumuc weyn wax si daas fudud loo dumin
        karo! Haddii ay isku dayaanna, toddobaad iska dhan kuma dumin karaan.
        Calool adayga Jaallayaal!” Flase yeelshee, Benjamin oo si aad ah ula
        socdey dhaqdhaqaaqqa nimanka ayaa arkay in ay god ka qodayaan seeska
        dhismaha ag tiisa. Isaga oo aad moodo in waxa oo dhammi la yihiin qosol
        ayuu mar kaas kor u qaaday gafuurka oo yidhi: “Waan ku wadey! Malaha ma
        aragtaan waxa nimanku samaynayaan? Aan idiin sheego, ee cabbaar daba
        deed bay ku ridayaan god kaas ay qodayaan baaruud qaraxda!” Hal koodii
        baa xayawaanku wax ku dhawreen iyaga oo warka Benjamin u gilgilay si
        baas. Sida xaalku ahaana, umaba suura geleyn in ay ka baxaan guriga oo
        imminka u ahaa gabbood. Cabbaar yar daba deedna waxaaba la arkay
        nimankii oo dhinac walba uga cararaya meelshii dhismuhu ahaa. isla
        markiina waxa la maqlay qarax laxaad leh oo wax dhega tiray. Qoollleydu
        cirka ayay markiiba isku shareertay. Xayawaanka, oo aan Naabooliyoon ku
        jirin, sida ay u dhammaayeen dhulka ayay isku wada xanjeeyeen oo
        wejiyada qarsadeen. Markii ay soo tooseen, waxa la kulmay indha hooda
        qiiq madow oo daruur si deeda kor hadhsanaya meelshii dhismuhu ahaa.
        Qiiqqu intii uu kacayeyna muddo aan yarayn bay qaadatay. Waqti kastaba
        ha qaadato, ee markii qiiqqu kacay ayaa xayawaanku arkeen in wax dhisme
        la yidhaahdaaba aanu jirin meelsha. Dhismihii oo laga dhigay baabah,
        markii ay arkeen ayaa xayawaankii dhiidhdhiyeen. Cabsidii iyo
        yididdiilo-beelkii hore ugu dhacay waxa baabi’iyey ciilka ay ka keeneen
        gunnimada iyo quudhsiga Bani-aadmigu ku kacay. Iyaga oo isku duuban oo
        cidba aan ka sugin amar, ayay colkii ku hagaageen inta ay “Tolla’ay” ku
        wada qayliyeen. Falfalliidhkii rasaasta ugu soo daadanaysey dhagaxyaale
        roob si diisa, way ka waaban waayeen. Dagaalkii meel shaas ka dhacay
        waxa uu noqday mid aad u qadhadh oo aan la is-bixin. Si bahalnimo ahna
        waa loo dagaallamay. Nimankii, rasaas aan u-kaad-kaadis iyo hakasho
        lahayn bay ku fureen xayawaanka. Goortii la isa soo guda galayna, ulo
        iyo kaba hoodii,waaweynaa bay dabada u qabteen xayawaanka. Sac, saddex
        laxaad, iyo laba shinbirood, halkii bay kaga aguugtay. Dhaawaccana waa
        laga sinnaa. Naabooliyoon oo xagga danbe ka bixinayey amarrada, xabbad
        baa ka goysey dhilifka. Nimanka soo duulay qudh dhoodu, kuma tegin
        fiyoobaan. Hortiiba, saddex ka mid ah nimanka, Boskar baa gaadhsiiyey
        dakharro. Mid kalena waa la dooxay oo gees baa laga daray caloolsha.
        Jesi iyo Buluubel, nin kale bay ka siibi gaadheen surwaalka. Sagaalkii
        ey ee Naabooliyoon ilaalin jirey, isaga ayaa ku amray in ay ku sii
        gabbadaan oodda oo hareeraha kaga yimaaddaan nimanka. Hareera hooda
        markii eydu ka soo baxday, ayaa bahal cabsi ahi buuxisey nimanka, mar
        kaas oo ay ku baraarugeen in ay halis u yihiin in la hareereeyo.
        Feredrik, markii uu arkay sida wax u dhacayaan ayuu ciidan kiisa u
        qayliyey oo ku amray in ay meelsha ka baxsadaan, inta goori goor tahay.
        Muddo yar daba deedna colkii soo duulay ee fuleyaalsha ahaa baa,
        naf-la-carar, cagaha wax ka deyey. Harraatiyaha u danbeeyeyna waxa lagu
        sii dhuftay markii loo baacsaday beerta cidhif keeda hoose, hal kaas oo
        ay dhex jeexeen oodihii lahaa qodaxda. Guuleyste, in kasta oo ay aad u
        daallanaayeen, dhaawacyada gaadheyna aad u dhiig baxayeen. Cagaha iyaga
        oo jiidaya, ayay mar kaas u dhaqaaqeen barbarkii beertu ka xigtey. Qaar
        koodna, ilmo ayay gabax ka siiyeen markii ay arkeen meydkii jaallayaal
        shooda la dilay oo dul geylaansan geedaha. Meelshii dhismuhu ahaan jirey
        bay cabbaar hogteen intii aanay hore u sii luudin iyaga oo la qidhim
        yidhi tiiraanyo. Dhab bay ahayd oo dhismihii socoy! Rafaadkii soo
        qabsaday, raad kiisiina la waa! Iskaba daa dhismaha oo wax ka sii
        taagnaayeen, ee seeskii baa qaar kiis burburay. “Dib baydin u dhisi
        doontaan” haddii ay is-odhan lahaayeen, waxa ay ogaayeen in aanay ka
        faa’iideysan karin dhagxantii dhismaha la dumiyey. Taas waxa ugu wacnaa
        iyada oo qaraxxa xoog giisu ku kala laliyey dhagxanta boqollaal
        tallaabo. Sida meelshu u ekeydna waxaaba la moodayey in wax dhisme la
        yidhaahdaaba aanu mama ahaan jirin meel shaas. Beerta, goortii ay ku soo
        dhowaadeen, ayaa Iskuwiilar oo ka tuurayaa ka hor yimi, isaga oo
        boodboodaya, dibkana saydhaya oo u bogsan sidii dagaalku ku dhammaaday.
        Sababta uu uga maqnaa dagaalka, xayawaanku waa garan waayeen. isla mar
        kaas ayaa sanqadh rasaaseed laga maqlay guryaha beerta. Sanqadh dhaas oo
        Boskar garan waayey ujeedda deeda, buu doonay cid wax uga sheegta;
        wuxuuna yidhi, “Tolow, maxaa loo ridayaa qoriga?” Iskuwiilar baa mar
        kaas hore u soo booday oo yidhi, “Waxa loo ridayaa si aynnu ugu dabbaal
        degno guul sheenna!” Boskar oo dhiig ka da’ayo jilbaha; birihii u ahaa
        kabaha midi ka luntay, qoob kala dillaacay, dersin falliidh oo rasaas
        ahina kaga jiraan addinka danbe, baa u qaadan waayey jawaabta Iskuwiilar
        oo yidhi, “Guul maxay ah?’. Iskuwiilar oo isagii u laacay sare, waxa uu
        ku jawaabay, “Maxaad tidhi Jaalle? Guul maxay ah? Miyaynnaan colkii ka
        saarin ciid deenna? Miyaynnaan ka saarin ciidda Beerta Xayawaanka?”
        “Ogoobey, waxa ay dumiyeen dhismihii Wershedda Dabaylsha, dhisme aynnu
        ku rafaadnay laba sannadood oo iska dhan!” ayaa Boskar ku celiyey.
        “waxba ha ka soo qaadin”, ayaa Iskuwiilar ku jawaabay, “mid kale ayaynnu
        dhisi doonnaa. Lix kale ayaynriu dhisi doonnaa haddii ay innala noqoto.
        Malaha ma kasi kartid Jaalle, wax xan qiimaha iyo qaayaha leh ee aynnu
        falnay. Ogow oo col baa qabsaday ciid dan aynnu imminka ku kor taagan
        nahay. Imminkana, iyada oo hoggaaminta Jaalle Naabooliyoon ugu wacan
        tahav, ayaynnu dib u hantinay taako kasta!” Boskar oo mar kale ku
        celiyey hadalka, waxa uu yidhi, “Kol kaas, ma waxaad leedahay waxa aynnu
        dib u hantinay wax aynnu horeba u haysanney?” “Taas weeye guulsha aynnu
        helnay!”, ayaa Iskuwiilar ku celiyey. In taas markii la is-weydaarsaday
        ayaa xayawaanka oo tukubayaa ku laabteen qolqolkii beerta. falliidhyadii
        rasaasta ee Boskar kaga jirey qaarka danbe, aad bay u dhibayeen Boskar,
        hase yeelshee, isagu waxa uu durba ka sii fekerayey hawlsha soo fool leh
        ee dib-u-dhiska dhismuhu la iman doono. Hawl shaas ayuu durba isu sii
        diyaarinayey, in kasta oo markii u horreysey ay maskax diisa soo galshay
        in uu kow-iyo-toban-jirsaday oo muruqya diisu aanay lahayn laxaad koodii
        hore. Xayawaanku, si kasta ha u daallanaayeen, ee markii ay arkeen calan
        koodii cagaarnaa oo la taagay; markii ay maqleen qorigii oo la ridey
        toddoba jeer; markii ay dhegeysteen hadalkii Naabooliyoon jeediyey, kuna
        hambalyeeyey sida ay ka yeeleen dagaalka; mar kaas ayay is-yidhaahdeen
        malaha guul weyn baydin soo hoyseen. Xayawaankii ku qudh baxay dagaalka,
        si sharaf leh ayaa loo aasay. Gaadhigii looga dhigay naxashka, waxa
        jiiday Boskar iyo Koloofar. Naabooliyoon oo hor kacayey xayawaanka kale,
        gaadhiga ayuu daba galay. Laba dharaarood oo iska dhan baa loo dabbaal
        degayey guulsha la soo hooyey: heeso badan baa la qaaday, khudbado ayaa
        la akhriyey, qorigiina dhawr jeer oo kale ayaa la riday. Xayawaan
        kastana waxa loogu abaal guday xabbad tufaax ah, shinbir kasta waxa la
        siiyey laba wiqiyadood oo galley ah, ey kastana waxa la siiyey saddex
        midh oo buskud ah. Goobtii waxa loo bixiyey Goobta Wershedda Dabaylsha;
        Naabooliyoon, halkii buu ku abuuray billad cusub oo uu u bixiyey
        Billadda Calanka Cagaaran. Naabooliyoon haddii uu yahay, isaga ayaa isku
        maamuusay billad daas. Arrintii nasiib- darrada lahayd ee ku saabsanayd
        noodhadhka Feredrik, iyana dabbaaldegga ayaa lagu illaabay. Maalmo yar
        iyada oo laga joogo maalmihii la dabbaal degey, ayaa doofaarradu heleen
        saxaarad uu ka buuxo khamri wiski ahi. Saxaaradda waxa ay ka heleen meel
        Joonis ku kaydsan jirey cuntada oo hore aan loo dhugan. Maalin taas
        habeennima deedii waxa ka soo yeedhay guriga doofaarradu ku noolaayeen
        buuq aad mooddo in heestii “Iglan Xoola heedow” la qaadayo, iyada oo
        midha heeda la isu dhigay candhada. Sagaalkii habeennimo goortii la
        gaadhay, waxa la arkay Naabooliyoon oo irridda danbe ee guriga ka soo
        baxay isaga oo galshan koofiyad duugowday oo Joonis lahaan jirey.
        Barxadda guriga inta uu dhakhso ugu soo wareegay, ayuu markiiba meelshii
        uu ka soo baxay dalaq dib u yidhi. Aroornimadiina wax sanqadh ahba waa
        laga waayey guriga doofaarrada; doofaar keli ah oo dhaqdhaqaaqana waa la
        arki waayey. Sagaalkii aroornimo goor ku dhow, ayaa Iskuwiilar soo baxay
        isaga oo qun yar tallaabsanaya, indha hiisana aad mooddo in aan nololiba
        ku jirin. Waxa ka lulshey dibkii had iyo jeer taagnaan jirey oo la moodo
        in aanu kuba oollin. Gebi giisana waxa la moodayey in uu buko. Hal kaas
        ayuu xayawaanka isugu yeedhay oo ugu sheegay warkii naxdinta lahaa ee uu
        sidey, war kaas oo ahaa in Jaalle Naabooliyoon bestii yahay, lagana
        yaabo in uu geeriyoodo. ‘Alla ba’ayey baa xayawaanku la wada jeesteen,
        markii ay maqleen warka. Si ay sanqadhdha uga dhawraan Jaalle
        Naabooliyoon, irridaha guriga oo dhan bay hor gogleen caws. Iyaguna,
        qanjaafilaha caara dooda ayay ku wada socdeen. Sida ay u dhammaayeen,
        ilmo ayaa ka soo wada gabax tidhi. Dhaka- faarna waxa ku noqday sida ay
        yeeli doonaan haddii Alla ka qaado Hoggaamiya hooda. Isla mar kaas ayaa
        la faafiyey dicaayad odhaneysey “Isnoobool baa sun ugu daray cuntada.”
        Kow iyo tobankii aroornimo waqtiga oo ku dhow baa Iskuwiilar mar kale ku
        soo laabtay xayawaanka si uu ula socodsiiyo wararka. Hal kaas waxa uu ka
        caddeeyey in Jaalle Naabooliyoon oo naftu iska sii gureysaa soo saaray
        sharci uu soo saaro, inta uu raaqraaqayo, kii ugu danbeeyey; sharci gaas
        oo ah in cabbista khamriga lagu abaal mariyi dil. Maalin taas fiid
        keediiba waxa la arkay Naabooliyoon oo ladnaaday; aroornimadii danbena
        Iskuwiilar baa xayawaanka kale ugu warramay in caafimaadka Jaalle
        Naabooliyoon aad u wanaagsan yahay; habeennimadiina shaqa diisii buu dib
        u bilaabay. Maalin-labaaddiina waxa la ogaaday in Naabooliyoon ku amray
        Waymbar in uu magaalada ka soo gado buugag laga barto sida khamriga loo
        khamiiriyo, loona kala miiro. Toddobaad dabadiina, Naabooliyoon baa amar
        ku bixiyey in la qodo jeexxii yaraa ee hore loogu tala galay in
        xayawaanka gaboobaa daaqaan. Jeexxa qodis tiisana waxa loogu
        marmarsooday in daaq qiisu xaalufay oo loo baahday in dib loo
        shinniyeeyo. Hase yeelshee, ciyoonba waxa la ogaaday in Naabooliyoon
        damacsan yahay in uu ka beero heed. Isla berya haas baa waxa dhacday
        arrin ujeedda deedu kaga wareerisay xayawaanka. Goor
        habeen-badh-ku-dhowaad ah ayaa xayawaanku ku war heleen sanqadh sidii
        wax meel sare ka soo dhacay oo kale ah. Sanqadh dhaas oo kaga timi
        barbarka xerada shirarka markii ay maqleen, ayaa xayawaanku oodda
        jebiyeen oo u wada dhagac yidhaahdeen meelshii sanqadhdhu ka baxday.
        Habeenkuna waxa uu ahaa habeen dayyaxxu aad wax u iftiiminayey. Xerada
        weyned ee shirarka markii ay daf yidhaahdeen ayay arkeen sallaan laba u
        kala jabay oo yaal derbigii ay ku qornaayeen Toddobada Dardaaran sal
        kiisa. Iskuwiilar oo miyir la’ina sallaanka ag tiisa ayuu wadhnaa.
        Dhinac ciisana waxa yiil faynuus, burush iyo dheri rinji cad ah oo af
        gembiyan. eyda ilaalineysey baa markiiba isku xeertay meelsha Iskuwiilar
        geylaansanaa. Goortii uu is-loodiyeyna waxa ay u sii garab galeen guriga
        doofaarradu ku noolaayeen. Benjamin inta uu is-neefiyey, gafuurkana
        ruxay sidii uu gartay macnaha ku jira meelsha, ayuu haddana cidna wax u
        sheegi waayey. Maalmo yar daba deed baa Muureel oo Toddobadda Dardaaran
        ahrisaneysey dareentay in uu jiro Dardaaran kale oo xayawaanku u
        xusuusnaayeen si xun. Hore waxa ay moodayeen in Dardaarnaka Shanaad
        dhigay ‘Xayawaanna ma cabbi karo khamri’. Sida muuqateyse, laba erey bay
        illaabeen. Xaqiiqduna waxa ay ahayd sida Dardaaranka derbiga ku qornaa
        yidhi, ‘Xayawaanna khamri uma cabbi karo XAD DHAAF’.</p>
      <h2 id="cutubka-9aad">Cutubka 9aad</h2>
      <p>Qoobkii ku dillaacay Boskar dagaalka, hore ayuu ugu bogsan waayey.
        Labada maalmood ee la dabbaal degayey goortii ay dhammaadeen, markiiba
        waxa dib loo bilaabay dhismaha Wershedda Dabaylsha ee la dumiyey.
        Boskarna waxa lagu kari waayey in uu ka nasto shaqada maalin keli ah.
        Waxa jirtey in uu hoos ahaan ugu talshaday, in xanuunka hayaa aanu sina
        uga muuqan. Habeennimadii buu hoos ahaan u qiran jirey Koloofar in
        qoobku aad u dhibayo. Iyadaana qoobka ugu daweyn jirtey dhir ay
        calalisay. Iyada iyo Benjaminba, si doodii bay had iyo jeer Boskar ugu
        waaninayeen in uu u tudho naf tiisa oo iska dhimo shaqada faraha badan.
        “Waar hoy Boskarow”, baa Koloofar ku tidhi, “ogoow, sanbabbada farduhu
        ma waaraane.” Boskarse dhegba waa u dhig waayey waanooyin kaas la
        siiyey. Sida uu Koloofar u sheegeyna, sheyga keli ah ee uu higsanayeyba
        waxa uu ahaa in uu arko hawlsha dhismaha oo si fiican isugu dubba
        dhacday, inta aanu ka fadhiisan shaqada. Berigii hore ee la dhigay
        sharciyada beerta, waxa la isla gartay in fardaha iyo doofaarradu kaga
        fadhiistaan shaqada laba-iyo- toban-jirka, lo’du saddex-iyo-toban-jirka,
        eydu sagaal-jirka, iduhu toddoba-jirka, haadkuna goorta ay
        shan-jirsadaan. Waxa kale oo beri gaas lagu heshiiyey in xayawaanka ka
        fadhiista hawlsha la siiyo xaq wanaagsan oo ay ku noolaadaan. Imminka oo
        la gartay in heed lagu beero jeexxii hore loogu tala galay in xayawaanka
        waayeelaa ku nastaan, waxa la isla dhex marayey in, xayawaan kaas, loo
        xidhi doono beerta weyn ee daaqqa geftin keeda. Xaqqa fardaha gabooba la
        siin doonaa, baa la yidhi, waxa uu noqon doonaa shan rodol oo galley ah,
        jiilaalkana shan iyo toban rodol oo caws ah, iyada oo maalmaha ciidaha
        loogu dari doono midh dabacase ah, ama midh tufaax ah, haddii si daasi
        suurowdo. Boskarna waxa uu laba-iyo-toban-jirsanayey xagaaga soo socdey
        dabayaaqa diisa. Arrimaha oo si daas ah, ayaa weliba nololshu sidii hore
        ka sii adkaatay. Jiilaalka ay ku jireenna waxa uu ahaa mid ka qabow
        jiilaalkii hore; cuntaduna si deedii hore waa ka sii yaraatay oo mar
        kale ayaa, doofaarrada iyo eyda mooyaane, xayawaanka kale oo dhan laga
        dhimay. Iskuwiilar oo dhimista cuntada u sharxayey xayawaanka waxa uu
        caddeeyey in cuntada oo laga sinnaadaa ka soo hor jeeddo Mabaadi’da
        Xayawaannimada. Haba yaraatee, wax dhibaato ahna, kalama uu kulmin si uu
        xayawaanka uga raarido in cunto yaraatay aanay jirin, muuqqa guud si
        kasta ha u ekaadee. Cuntada oo imminka dib loo qaybiyey, sida Iskuwiilar
        yidhi, wax laga fursan waayey bay noqotay. Goor kasta oo uu soo
        qaadqaado arrin taas, waxa uu had iyo jeer ka hadlayey cuntada oo qayb
        teeda dib loogu noqday, ee marna afka ma uu soo marin cuntada la dhimay.
        Waxa uu weliba in taas ku daray in cuntada imminka la helaa weli aad uga
        badan tahay intii la heli jirey waagii Joonis. Isaga oo ku boobaya, cod
        kiisii xumaana ku akhriyaya, ayuu bartii si tifa tiran ugu caddeeyey
        xayawaanka in ay ka helaan jaad kasta oo cunto ah in ka badan intii ay
        heli jireen waqtiyadii Joonis; in saacadaha ay shaqeeyaan ka gaaban
        yihiin kuwii ay hore shaqeyn jireen; in biyaha ay cabbaan ka wanaagsan
        yihiin kuwii ay hore u cabbi jireen; in gedafilasha doodu korodhdhay oo
        imminka ay noolaadaan waqti ka dheer kii hore; in dhallaankii saqiiri
        jirey ka yaraaday intii hore oo imminka carruur intii hore ka badani u
        kacdo, una barbaarto; in cawska ay xeryaha ku gogladaan ka badan yahay
        kii hore u goglanaan jirey; iyo, in dhibiijadu ka yaraatay sidii hore.
        Erey kasta oo ka soo baxay af kiisa, si diisii baa xayawaanku ku leqeen.
        Runta haddii la sheegose, Joonis iyo waxa uu u taagnaaba waa ka sii
        baaba’ayeen xayawaanka xusuus tooda. Xaaladda ay maanta ku sugnaayeen
        ayuun bay aad u ogaayeen, taas oo ahayd mid adag oo wanaag oo dhan ka
        arradan. Nololsha ay maanta noolaayeen waxa ay ahayd mid ay badanaaba
        gaajoonayeen, badanaaba dhaxamoonayeen; marka aanay hurdinna mid ay ku
        foognaayeen hawl. Hase yeelshee, “Shaki kuma jiro”, ayay is-
        yidhaahdeen, “in xaalku si dan ka sii liidan jirey.” Si daas in ay
        rumeystaan aad bay u jeclaayeen oo samirsiis bay u noqotay. Waxa kale oo
        aan la dhayalsan kareyn in ay berigii hore ahaayeen addoon la leeyahay.
        Imminkase ay noqdeen xor madax bannaan. Taas ayaa ahayd arrin aan waxba
        la barbar dhig kareyn, sida Iskuwiilarba aanu marna u seegin sheegid
        deeda. Xayawaanka beerta fara hoodii hore waxaa ku soo kordhay afaf
        badan oo cusub, kuwaas oo u baahday in la daryeelo. Waxaana jirtey in
        afartii doofaarradood ee beerta joogey mar wada dhaleen kow iyo soddon
        hal oo wada mudhuxsan. In meel dheer laga doono meelsha uu ka soo jeedey
        isir koodu looma baahnayn kol haddii Naabooliyoon ahaa qoodhdha keli ah
        ee doofaarrada ku jirey. Markii ay dhalsheen doofaarra daas yaryari,
        waxa lagu dhawaaqay in loo dhisi doono dugsi goorta la soo gado leben
        iyo qori. Intii aan loo dhisin dugsiga, Naabooliyoon qudh dhiisa baa ku
        sii siin jirey casharrada madbakha guriga. Beer yar oo guriga gaar u
        ahaydna way ku cayaari jireen. Waxaana laga waaniyey in ay dhex galaan
        xayawaanka kale ee fil kooda ah. Isla berya haas ayaa la soo rogay
        sharci waajib ka dhigaya in xayawaanka kale barbar isu taago goorta
        doofaar iyo xayawaan kale ku kulmaan jid. Sharci gaas waxa weheliyey mid
        kale oo doofaarrada u banneeyey in ay dibka ku xidhtaan boqor cagaaran
        maalmaha Axadaha. Si iska ladan baa Beerta Xayawaanku u baxday sannad
        kaas, in kasta oo weli lacagtu ku yarayd, waxyaalo badanna ay u
        baahnaayeen. Waxa ay u baahnaayeen in leben, niis iyo nuurad loo soo
        gado dugsiga doofaarrada, in kayd loo sii dhigo qalabka dhismaha
        Wersheda Dabaylsha la dhigi doono; iyada oo weliba ay sii dheeraayeen
        gaasta iyo shamacca guriga doofaarrada, iyo sonkorta uu u baahnaa miiska
        Naabooliyoon. Sonkortu waxa ay sed gaar ah u ahayd Naabooliyoon;
        doofaarrada kale oo dhanna wuu ka hiray isaga oo ku yidhi, “si xun
        baydin ugu naaxi doontaan, haddii aydin isticmaalshaan sonkorta.” In
        taas waxa weheliyey alaabta had iyo jeer loo baahnaa, sida: masaabiirta,
        xadhkaha, dhuxulsha, xasawda, birta, iyo eyda buskud keeda. Si daas dar
        teed ayaa loo gaday xidhmo caws ah iyo qayb ka mid ah baradhdhadii
        baxday sannad kaas. Qandaraaskii ukuntana waxa laga dhigay lix boqol
        toddobaad kiiba. Si daas ayaa digaaggiiba ku sigteen in tira doodu
        is-dhinto, iska daa taran ay tarmaane. Cuntada la dhimay bilsha
        Diisembar baa, haddana mar kale la dhimay bilsha Feebarwari.
        Faynuusyadii oolli jirey xeryaha xayawaanka, iyana waa la
        xaaraantimeeyey, si loo madhaxsado gaasta. Cidhiidhi gaas oo jirey, ayaa
        haddaba waxa muuqdey in doofaarradu ku jireen raaxeysi deeqay. Maalinba
        maalinta ka danbeysana way sii naaxayeen. Bilsha Feebarwari dabayaaqa
        deeda, ayaa xayawaanku uriyeen udug wax la mid ah aanay hore u urin.
        Kooda uriyeyba, sanka ayuu la sii raacay, isaga oo xusuustay xiisaha uu
        u qabo cunto. Uduggu waxa uu kaga yimi guri ka shisheeyey madbakhkha
        guriga doofaarrada, oo hore loogu tala galay in khamriga lagu sameeyo,
        hase yeelshee, aan Joonis isticmaali jirin. Xayawaanka mid kood baa
        udugga ku maleeyey heed la karinayo; sidii ay u dhammaayeenna, sanka
        ayay la wada raaceen udugga ay siddey dabaylshu iyaga oo is- leh, “Tolow
        ma soor diirran baa caawa la idiinku sameynayaa casho!” Hase yeelshee,
        soor diirranna ma ay arkin. Axaddii u soo horreyseyna waxa lagu
        dhawaaqay in doofaarrada keli good isticmaali doonaan heedda. Meel ka
        shisheysey beerta tufaaxxana, durba heed baa lagu beer ay. Isla waqti
        gaas ayaa la xansaday in si joogto ah doofaar kasta loo raaciyo cuntada
        bakeeri weyn oo biire ah. Naabooliyoon oo isagu nus-galaan qaadan jirey,
        waxa uu ku shuban jirey maddiibad weyn oo reer Joonis sannadkiiba mar ku
        shuban jireen maraqqa. In kasta oo dhibaatooyin haysteen xayawaanka,
        haddana waxa samirsiinayey xaqiiqda ah nolol shooda oo maanta ka sharaf
        rooneyd nolol shoodii hore. Heeso, khudbado iyo bannaanbaxyo intii hore
        ka badan, maanta way haysteen. Naabooliyoonna, amar buu ku bixiyey in
        toddobaadkiiba mar la sameeyo wax uu ku magcaabay “Bannaanbaxxa Is-kiisa
        U Yimaadda”, ujeedda diisuna tahay in loo dabbaal dego halganka Beerta
        Xayawaanku soo martay iyo guulaha ay gaadhdhay. Bannaanbaxxa waqti giisa
        goorta la joogo ayaa xayawaanku hal keeda kaga dhaqaaqi jireen shaqada,
        kuna meereysan jireen soohdinta beerta, iyaga oo qoobjac leh oo
        doofaarradu ku jiraan safka horraan tiisa. Fardaha, lo’da, idaha, iyo
        haadka oo si daas u kala horreeyey, doofaarrada ayay daba joogeen.
        Eyduna baallaha ayay ka raaci jirtey safka. Dhammaan toodna waxa hor
        kacayey diiggii madoobaa ee Naabooliyoon. Mar kasta oo bannaanbax la
        sameeyo, Boskar iyo Koloofar waxa ay wadajir u qaadi jireen calan
        cagaaran oo ay ku sawireen qoob iyo gees, laguna qoray ‘Jaalle
        Naabooliyoon Ha Noolaado’. In taasi marka ay dhacdo ayaa la tirin jirey
        gabayyo lagu maamuusayo Naabooliyoon; Iskuwiilarna waxa uu akhriyi jirey
        khudbad uu ku faahfaahinayo waxyaalihii u danbeeyey ee soo-saaridda
        cuntada ku kordhay. Marmarna xabbad-xabbad rasaas ah ayaaba la ridi
        jirey. Bannaan-baxyada kolka ay timaaddo, waxa la arkay in iduhu ugu
        hanuunsanaayeen xayawaanka oo dhan. Haddii xayawaanka mid ka mid ahi
        gunuuso, taas oo dhaci jirtey marka aan doofaarrada iyo eydu ka dhoweyn
        meelsha, oo Bannaanbaxxa ku tilmaamo waqti-lumis, amaba yidhaahdo, “Alla
        dhaxan weynaa”, hubaal waxa ahaa in iduhu aammusinayeen inta ay kaga
        dayyaamiyaan bacaacdooda ‘Samaa Afar Lugood, Xumaa Laba Lugood’. Guud
        ahaan hadii loo eegose, aad baa xayawaanku ugu bogeen bannaanbaxyada, oo
        waxa ay ku diirsadeen xusuusin taas la xusuusiyey in iyagu is-xukumaan
        oo hawlaha ay qabtaan dheef tooda iyagu iska leeyihiin. In badanna,
        caloola hooda madhan bay isku illowsiiyeen heesaha la qaadayey, safsafka
        loo socdey, warbixinta Iskuwiillar, dayyaanka rasaasta, qalaadka diigga
        iyo biligbiligta calanka. Bilsha Abril goortii la joogey ayaa lagu
        dhawaaqay in Beerta Xayawaanku noqotay Jamhuuriyad. Si daas ayaa loogu
        baahday in Madaxweyne la doorto. Naabooliyoon keli giis baa isu soo
        taagay jaga daas. Isagana sacab baa lagu doortay. Maalin taas qudh
        dheeda ayaa daaha laga qaaday in la helay waraaqo cusub oo muujinaya in
        Isnoobool weli giisba la soo safnaa Joonis. Sida warar kaas cusubi
        sheegeen. Isnoobool si aan gabbasho lahayn buu uga soo jeedey dhinacca
        Joonis, isaga oo hoggaaminayey colka Bani-aadmiga ee ku soo duulay
        beerta. Si daas markii uu yeelay, ayaa warka cusubi yidhi, buu weliba ku
        qayliyey ‘Bani- aadmigu Ha Noolaado’. Warku waxa uu in taas ku daray in
        arrintu aanay ahayn sida xayawaanku is-moodsiiyeen ee ahayd in uu
        xayawaanka u dhigay xeel xun oo dagaal, si xayawaanka loo jebiyo.
        Dhaawacyadii ku gaadhay Isnoobool dagaalka, oo xayawaanka qaar kood weli
        sii xusuusnaayeen, waxa warka cusubi ku fasiray in ay ahaayeen
        qaniinyadii ay gaadhsiiyeen ilkaha Naabooliyoon. Xagaaga badhtama hiisa
        markii la joogey ayaa coomaaddihii Moosis, si lama-filaan ah, ugu soo
        laabtay beerta isaga oo maqnaa dhawr sannadood, hase yeelshee, muuq
        qiisa aan waxba iska doorin. Si diisii buu weli uga hadlayey Buurta
        Sonkor-nacnac, isaga oo wax hawl ah aan qaban. Inta uu udub kiisa fuulo
        oo baalalka ka bafbafsiiyo ayuu saacado iska dhan wacdi u qaban jirey
        dabada, cid kasta oo dhegta u dhigta. Caadona waxa u ahaa in uu
        yidhaahdo, isaga oo si aan dheeldheel ku jirin u tilmaamaya samada:
        “Meel dul sheenna ah Jaallayaal, meel dul sheenna ah oo daruur taas
        madow ee aydin aragtaan kaga naban dhinacca shishe, ayay tahay Buurta
        Sonkor-nacnac iyo dhul keeda lagu badhaadhay. Hal kaas ayaynnu, si
        waarta, kaga nasan doonnaa hawlaha inna dhabar jebiyey, xayawaanka
        saboolka ah haddii aynnu nahay.” Hadal-tiradiina waxa ay la gaadhdhay in
        uu ku doodo in uu booqday Buurta Sonkor-nacnac, mar uu si baas u cir
        baxay. Hal kaas, sida uu yidhi, waxa uu ku arkay beero aan goosasha
        doodu waqti lahayn oo midho iyo sonkori ka dhex baxaan oodaha lagu kala
        qoqobay beeraha. Xayawaanku sida ay u badnaayeen, way rumeysteen
        waxyaala haas Moosis ka sheekeeyey. “Caddaalad iyo xaq haddii ay
        jiraan”, ayay is-yidhaahdeen, “waa in ay jirto nolol danbe oo ka sidata
        tan macaluulsha iyo lurka leh ee aydin maanta ku nool shihiin.” Arrinta
        la saari waayeyse waxa ay ahayd meelsha doofaarradu ka taagnaayeen
        Moosis iyo wacdi giisa. Doofaarradu sida ay u dhammaayeen way wada
        quudhsadeen waxyaala haas Moosis sheegayey; waxayna ku tilmaameen been
        aan waxba ka jirin. Iyaga oo si daas yeelay, ayay haddana Moosis u
        oggolaayeen in uu joogo beerta isaga oo waxba aan qaban. Maalin kastana
        waxa ay u qoreen cantuugo biire ah. Boskar oo qoobku u bogsaday mar
        kaas, markiiba waxa uu ku dhaqaaqay hawlshii uu hore u qaban jirey mid
        ka sii daran. Dhammaan toodna, addoon si deeda ayay u lurtoodeen.
        Hawlsha joogtada ahayd ee beerta, waxa u sii dheeraa dhismaha dib loo
        dhisayey iyo dugsiga doofaarrada yaryar oo bilsha Maarj la bilaabay.
        Saacadaha faraha badan ee la shaqeynayey iyo cuntada oo cidna aan ku
        filneyn, labaduba waxay noqdeen kadeed ay u adkeysan kari waayeen
        xayawaanku. Boskar oo keli ah baan marna liicin oo qowl kiisa iyo ficil
        kiisa midna aan laga dareemin in laxaad kiisu iska dhimay sidii uu ahaan
        jirey. Hase yeelshee, muuq qiisa baa yara doorsoomay oo saan tiisa ayaan
        si deedii hore u dhalaal badneyn; miska hiisii laxaadka weynaana in ay
        soo kogeen baa la moodayey. “Gugaa Boskar naaxi doonaa”, baa xayawaanku
        is-yidhaahdeen. Gugii ay sheegeen waa soo galay, Boskarse ma naaxin.
        Marmarka qaar kood oo muruqyadu la tigmayeen culeyska dhadhdhaabaha uu
        ka soo saarayey tiirada, cidda aragtaaba waxa ay is-odhan lahayd,
        “niyad-adeyg giisa ayaa u aasay dhaadadka.” Hadalba marka uu ka soo bixi
        waayona, waxa la arkayey faruurya hiisa oo la dhaqdhaqaaqaya, “Si dan si
        ka daran baan u shaqeyn doonaa.” Koloofar iyo Benjamin markii ay arkeen
        xaalka uu ku sugan yahay, bay mar kale ku waaniyeen in uu is-badbaadiyo.
        Dhegse uma uu dhigin. Dharaartii uu laba-iyo-toban-jirsan lahaana waa
        soo dhoweyd, oo ujeeddada keli ah ee uu lahaaba waxa ay ahayd in uu sii
        tuuro dhagax ku filnaada dhismaha, inta aanu ka fadhiisan shaqada.
        Habeen ahaa xagaa gaas oo waqtigu yahay caweysin, ayay beerta ku fidday
        nuxnux sheegtay in shil ku dhacay Boskar. Boskar mar kaas waa ka maqnaa
        guryaha oo waqti hore ayuu sii aaday meelshii laga dhisayey dhismaha si
        uu u sii jiido rar dhagax ah. Nuxnuxdiina waxay dhabowday markii laba
        qoolley oo xameysani ku soo degeen beerta. Halkii waxay kaga warrameen
        in Boskar kufay oo barbarkii uu u dhacay iska loodin kari waayey!. Hal
        kaas ayaa xayawaanka kala-badh-oo-badh dhagac u yidhaahdeenkurtii
        dhismuhu ahaa. Meelsha markii ay gaadheen, waxay arkeen Boskar oo dhulka
        yaal oo ku dhex jira labadii qori ee gaadhiga, luquntuna hore u soo
        fidsan tahay oo awoodi kari la’ in uu is-dhaqaajiyo, madaxxa oo uu kor u
        qaadona ha ahaatee; sararaha dhidid buuxiyey, afkana dhiig ka dareerayo.
        Sida uu yahay markii ay aragtay ayaa Koloofar jilbaha ugu dhacday barbar
        kiisa iyada oo barooraneysa oo ku tidhi: “Boskarow, iska warran?” Boskar
        oo hadalba ka soo bixi la’ yahay baa u jawaabay oo yidhi, “sanbabka ayaa
        la iga haya. Waxbase ma aha oo waxa aan hubaa in aydin la’aan tayda
        qabya tiri kartaan dhismaha Wershedda Dabaylsha oo dhagax ku filan aan u
        dhigay. Sida aad og tahayna, kolleyba waan ka fadhiisan lahaa shaqada oo
        waqtigiiba waxa iiga hadhay bil qudha ah. Runta haddii aan kuu sheego,
        aad baan u sugayey dharaarta aan ka fadhiisan doono shaqada. Benjamin
        qudh dhiisu waa kan gaboobaya ee waxa aan rajeynayaa in doofaarradu u
        oggolaadaan in uu ka fadhiisto shaqada si aannu isu wehelshanno.” In
        taas markii uu yidhi ayaa Koloofar ku jeesatay xayawaanka oo ku tidhi,
        “Waa in la innoo soo ciidamiyaa ee mid kiinow durduri oo u soo sheeg
        Iskuwiilar shilka dhacay.” Xayawaankii oo isku duuban baa mar kaas dib
        ugu yaacay beerta si ay u war geliyaan Iskuwiilar. Koloofar iyo,
        Benjamin oo aanu ka soo bixin erey keli ahi, dib kiisana, Boskar kaga
        eryaya duqsiga, baan ka ag tegin Boskar. Rubuc-saace daba deedna, waxa
        yimi Iskuwiilar oo iska oohinaya, lana fatahaya sida uu uga xun yahay
        waxa dhacay. In Jaalle Naabooliyoon aad u tiiraanyooday markii uu
        ogaaday dhiilla daas ku timi shaqaalaha beerta koodii u daacadsanaa,
        halkii buu ka sheegay. Waxa uu weliba in taas raaciyey in Jaalle
        Naabooliyoon durba gacanta saaray sidii Boskar loogu daweyn lahaa
        cusbataalka magaalada. Hase yeelshee, war kaas ayaa markiiba qoonsimaad
        geliyey xayawaanka. Waxa ay wada ogsoonaayeen in aanu jirin xayawaan,
        aan ahayn Moolli iyo Isnoobool oo, weligii debedda uga baxay beerta. Mid
        deeda kalena, waxay jecleysan waayeen jaalla hooda bukaanka ah oo u
        gacan gala Bani-aadmi. Hase yeelshee, Iskuwiilar oo sina aan ugu
        dhibtoon baa u caqli celiyey oo ku qanciyey in dhakhtarka xooluhu u
        daweyn doono si dooda si ka wanaagsan. Nusa-saace daba deedna, Boskar
        baa sidii hore ka soo ladnaaday oo xeradii u sii tukubay, hal kaas oo
        Koloofar iyo Benjamin u sii gogleen caws. Si daas ayaa Boskar ugu
        negaaday xera diisa labadii maalmood ee ka danbeeyey maalinta uu kufay.
        Doofaarraduna waxa ay u soo direen daawo ay ka heleen kabadh yiil
        xammaamka oo reer Joonis ku ridan jirey dawooyinka. Dawa daas ayaa
        Koloofar siin jirtey Boskar goorta uu cunteeyo. Habeennimadiina xera
        diisa ayay la jiifsan jirtey, iyada oo u sheekeeneysa, Benjaminna ka
        eryayo duqsiga. Hal kaas ayaa Boskar, laba dooda ugu sheegay sida aanu
        uga xumayn waxa dhacay. Qummaati haddii uu u bogsadona, waxa uu filayey
        in uu noolaado saddex sannadood oo kale, ku waas oo si xiisa leh uu u
        sugayey. Sida uu yidhi, waxa uu filayey in uu ku nasto saddex daas
        sannadood beerta loo xidhay xayawaanka da’ooba. Waxa uu ku tilmaamay in
        saddex daas sannadood noqon doonaan goortii u horreysey ee uu u fara
        baxsanaado waxbarasho iyo maskax diisa oo hore uu u mariyo. Sida uu
        yidhi, waxa uu damacsanaa in uu u huro, nolol shiisa inta ka hadhdhay,
        barashada laba iyo labaatanka xaraf ee uga dhinnayd higgaadda. Koloofar
        iyo Benjamin waxa ay la joogi karayeen Boskar goorta aan shaqo jirin oo
        keli ah. Maalin-saddexaaddii, qorraxda oo kugta joogta, ayaa gaadhi
        daboolani yimi beerta si uu u qaado Boskar. Xayawaanku, mar kaas hawl
        bay ku maqnaayeen oo beeraha ayay ka gurayeen haramada, iyaga oo
        doofaarradu ka ilaalinayaan dulsha. Si daas, iyaga oo u shaqeynaya, ayaa
        xayawaanku mar keli ah ku war heleen lana yaabeen, markii ay arkeen
        Benjamin oo ka soo garmaameynaya barbarkii ay ka xigeen guryaha beertu,
        isaga oo u madaaraya si aan hore loo maqlin. Taas ayaa xayawaanka
        gelisay fajac; maxaa yeelay, waaba isaga oo weyraxsan oo la arkaaye,
        waxa ay ahayd markii u horreysey ee xayawaanku arkay Benjamin oo si daas
        oo kale u orda. Qayla-roorka markii uu kula soo dhex dhacay xayawaanka
        buu ku yidhi, “Dhakhsada! Dhakhsada oo ka soo kaca, Boskar bay
        fogeynayaane! Amarba iyaga oo aan ka sugin doofaarrada, ayaa xayawaanku
        dhagac u yidhaahdeen guryaha beerta. Warkii Benjamin sheegeyna dhab buu
        ahaa oo qolqoka guryaha ayay ku arkeen gaadhi daboolan oo laba faras
        jiidayaan. Gaadhi gaas oo dhinacyada wax kaga qornaayeen waxa wadey nin
        galshan koofiyad gaaban oo khaa’innimo kaga dhigan tahay wejiga. Xerada
        Boskarna waa madhneyd. Xerada madhan markii ay arkeen, ayaa xayawaanku
        ku xoomeen gaadhiga, iyaga oo cir kaas ka qaylinaya oo leh, “Nabadgelyo!
        Boskarow Nabadgelyo!” Benjamin oo ku wareegaaleysanaya xayawaanka,
        qoobab kiisa yaryarna ku garaacaya dhulka, ayaa mar kaas qaylo dheer ka
        kacay oo yidhi, “Doqommada daya! Doqommayohow malaha ma aragtaan waxa
        dhinacca kaga qoran gaadhiga?” Xayawaankii inta ay wada hogteen bay shib
        wada yidhaahdeen. Muureel baa kol kaas isku dayday in ay higgaadiso
        ereyyadii ku qornaa gaadhiga. Hase yeelshee, Benjamin baa ga’ga’deeda
        dhinac isaga riixay. Iyada oo sidii loo wada aammusan yahay, buuu mar
        kaas u akhriyey xayawaanka waxxii ku qornaa gaadhiga. Wuxuuna kor u
        yidhi: “Alfred Simmonds, Farda-qale, xabag ka sameeya qoobabka iyo
        qanjaafilaha oo deggan magaalada Wellindhon; isla mar kaasna ah
        ganacsade saamaha iyo cuntada laga sameeyo lafaha.” Malaha ma
        garaneysaan ereyya daas macna hoodu waxa uu yahay? Aanba idiin sheego,
        ee Boskar bay u dirayaan Farda-qalaha!” War kaas markii ay maqleen baa
        xayawaanku naxdin isla haysan kari waayeen oo qaylo ka kaceen. Ninkii
        gaadhiga wadeyna mar kaas ayuu laba diisii faras, inta uu jeedal ku
        dhuftay, kadle ku dhaqaajiyey. Xayawaankiina, gaadhigii bay daba
        jabsadeen iyaga oo cir kaas ka qaylinaya. Koloofar, inta ay xayawaankii
        oo dhan soo jiidhdhay bay horraanta soo galshay. Gaadhiga oo orodka ka
        sii kordhiyey intii hore, markii ay is-tidhi gaadh, shileys keedii baa u
        suura gelin waayey in ay afar qaaddo. Inta ay gaadhiga daba ordeysey oo
        dhan waxa ay ku qaylineysey oo lahayd: “Boskarow! Boskarow! Boskarow ka
        soo bax meelsha! Degdeg uga soo bax! Geeridaada bay kuu wadaane!” Boskar
        oo aad moodeysey inuu mar kaas maqlay sawaxanka debedda ka baxaya, baa
        food diisa iyo san kiisa laga arkay daaqad yar oo gaadhigu ku lahaa
        xagga danbe. Xayawaanka oo qabsaday muusannowgii Koloofar, iyana waxa ay
        ku wada qayliyeen, “Boskarow! Meelsha ka soo bax! Degdeg uga soo bax!”
        Si kasta xayawaanku ha u cabaadeen, ee orod baa u sii kordhayey gaadhiga
        mar kasta, marba marka ka sii danbeysana xayawaanka ayuu ka sii
        durkayey. Weliba si daas ayaan xayawaanku u hubin in Boskar maqlay iyo
        in kale. Hase yeelshee, muddo yar daba deed, inta wejigii Boskar ka
        libdhay daaqaddi uu soo taagnaa, ayaa xayawaanku ka maqleen gaadhiga
        guda hiisa qoobabka Boskar digdig tooda, isaga oo is-leh gaadhigaba
        burburi oo meelsha ka bax. Waxa jirey beri uu gaadhiga u burburin lahaa
        qolof kibriid si deeda. Nasiibdarri diisa, aad buu imminka u itaal
        darnaa. Sanqadhdhii ka soo baxday gaadhigana, haddiiba way yaraatay,
        cabbaar yar daba deedna way is-taagtay. Iyaga oo si daas ugu jira quus,
        ayay bilaabeen baryootan ay ka baryayeen labada faras ee gaadhiga
        jiidayey in ay joogsadaan. Labada faras waxa ay ku lahaayeen,
        “Jaallayaalow! Jaallayaalow! Waa walaalkiin kan aydin siddaan, ee wed
        kiisa ha u hor seedina!” Hase yeelshee, labada segeger ee jaahilnimadu
        ka badatay, sina uma dhaadin waxyaalaha ka dhacayey hareera hooda. Waaba
        joogsi ay joogsadaane, qaylada markii ay maqleen bay dib u nabeen
        dhegaha oo sidii hore si ka sii daran u ordeen. Boskar weji giisiina, si
        daas ayaan dib loogu arkin. Mar aan gooriba goor ahayn, ayaa xayawaanka
        mid ka mid ahi isla hambaaburay oo is-yidhi, durduri oo irrida sii xidh
        inta aan gaadhigu ka bixin. Hase yeelshee, gaadhigii oo si baas u ordaya
        baa irrida uga horreeyey oo dhabbadii weyneyd ku dhacay. Arag loo
        yeelsho Boskar, mar kaas ayaa u danbeysey. Saddex maalmood daba deed,
        xayawaanka waxa loogu soo warramay in Boskar ku baqtiyey cusbataalka
        magaalada, in kasta oo, sida la yidhi, uu helay xannaano faras helo tii
        u fiicneyd. Iskuwiilar oo xayawaanka kale uga warramayey arrin taas waxa
        uu meelshii ka sheegay in uu u ahaa goobjoog geerida Boskar. Isaga oo
        raafka iskaga tiraya ilmo ka soo gobo’ tidhi, waxa uu yidhi: “Geerida
        Boskar waxa ay ahayd wax aan arko tii iigu naxdin weyneyd, aniga oo
        barbar taagnaa sariir tiisa intii naftu ka baxaysey. Af kiisa ayuu
        dhegta ii saaray, isaga oo naftu iska gureyso oo, itaal-darri aw geed,
        hadalba kari waayeey. Waxa uu igula faqay in uu ka murugeysan yahay
        dhimashada uu dhimanayo isaga oo aan dhammeyn dhismaha Wershedda
        Dabaylsha. Jaallayaal, ereyyada u danbeeyey ee ka soo baxay af kiisa iyo
        dardaaran kiisu waxa ay ahaayeen ‘Horuusocda Jaallayaal! Horuusocda oo
        Kacaanka ku dhaadta! Ha Noolaato Beerta Xayawaanku! Jaalle Naabooliyoon
        Ha Noolaado! Ma- gefaha Jaalle Naabooliyoon!” Iskuwiilar markii uu in
        taas yidhi, baa markiiba weji giisii is- beddeley. lnta uu cabbaar
        aammusay oo hadba barbar eegay, sidii uu wax qoonsaday, ayuu xayawaanka
        u sheegay in uu ogaaday in la faafiyey dicaayad xun oo nacasnimo iyo
        uur-xumo ku jiraan, maalintii Boskar laga kaxeeyey beerta. Dicaayad
        daasi, sida uu yidhi, waxa ay ku sal lahayd xayawaanka qaar kood oo
        arkay ereyyada ‘Farda-qale’, kuwaas oo ku qornaa gaadhigii qaaday
        Boskar, daba deedna is-yidhi Boskar baa loo dirayaa Farda- qalaha. Waxa
        uu weliba raaciyey in uu rumeysan kari la’ yahay heerka calaannimadu ka
        gaadhdhay xayawaanka qaar kood. Isaga oo dibka saydhaya oo hadba dhinac
        u boodaya ayuu mar kaas xayawaanka ku yidhi: “Xayawaan kaasi, miyaanay
        aqoon in taas ka badan u lahayn Hoggaamiya heenna Jaalle Naabooliyoon?
        Arrintuba sida ay is- moodsiiyeen ma ahayn, ee gaadhiga ayaa hore
        Farda-qale u lahaan jirey, intii aan dhakhtarka xooluhu ka iibsan.
        Dhakhtarkana weli uma suura gelin in uu rinjiyo gaadhiga oo magaccii
        hore ka baabi’iyo. Is-af-garansho-waaguna si daas ayuu ku yimi.” Si daas
        suuragalka ah markii Iskuwiilar arrinta u sharxay ayaa xayawaanka neefi
        ka soo boodday. Markii uu si cad u tilmaamay sariirta Boskar ku dhintay,
        xannaanada loo bogay ee la siiyey, iyo dawooyinka qaaliga ahaa ee qiima
        hoodaba aan Naabooliyoon hoos u eegin, mar kaas ayaa shakigii ku jirey
        xayawaanka baaba’ay. Murugadii ay ka murugeysnaayeen jaalla hooda
        geeriyoodeyna waxa yara illowsiiyey markii ay is- yidhaahdeen, malaha
        waxa uu dhintay isaga oo faraxsan. Naabooliyoon qudh dhiisa baa yimi
        Shirkii Axadda. Khudbad uu jeediyeyna, Boskar buu aad ugu ammaanay.
        Hadal kiisiina waxa uu ku daray in ay suuragal noqon weydey in la soo
        celiyo meydka jaalla hoodaas ay u wada tiiraanyoonayeen si loogu aaso
        beerta. Waxa kale oo uu sheegay in uu amar ku bixiyey in xidhmo ubax ah
        la geeyo xabaalsha Boskar, iyo in doofaarradu sameysan doonaan
        casho-sharaf lagu xusi doono Boskar, goor aan sii fogeyn. Hadal kiisa
        waxa uu ku soo gebagebeeyey isaga oo xayawaanka xusuusiyey labadii
        halqabsi ee Boskar ee ahaa ‘Sidan si ka sii daran baan u shaqeyn doonaa’
        iyo ‘Jaalle Naabooliyoon yidhiyaaba, dhab weeye!’, laba daas halqabsi oo
        sida uu yidhi, xayawaan kasti ku rayn doono haddii uu ka dhigto halqabsi
        sida Boskar. Casho-sharafta habeenkii loogu tala galay dharaartii ka
        horreysey ayuu yimi beerta gaadhi uu lahaa nin ku haystey magaalada
        dukaan. Gaadhigu waxa uu sidey saxaarad weyn. Habeen kaas waxa guriga
        doofaarrada laga maqlay buuq iyo heeso ay daba joogeen wax xayawaanka ka
        fogaa ula ekaaday muran ba’an. Kow-iyo-tobankii habeennimo ayaa buuqqii,
        heesihii, iyo murankii, intuba mar keli ah wada joogsadeen;
        xayawaankiina ku war heleen dhalooyin jajabay sanqadh dhooda. Maalintii
        ku xigteyna dhaqdhaqaaqba waa laga waayey guriga doofaarrada, intii
        qorraxdu gaadheysey kugta. Xayawaanka beertuna waxa ay isla dhex mareen
        in doofaarradu meel uun ka heleen lacag ay soo siisteen saxaarad wiski
        ah.</p>
      <h2 id="cutubka-10aad">Cutubka 10aad</h2>
      <p>Si daas ayaa sannado ku tageen. Afartii xilli ee sannadkuna si daas
        ayay u soo galeen una baxeen. Nololshii gaabneyd ee xayawaanku si daas
        ayay sibiq ugu tagtay. Si daas ayaa loo gaadhay ammin aan cidiba
        xusuusneyn beryihii ka horreeyey kacaanka, Koloofar Benjamin,
        Coomanddihii Moosis iyo dhawr doofaar ma ahee. Muureel waa dhimatay.
        Buluubel, Jesi iyo Binjar iyana waa dhinteen. Joonis waxa uu ku
        geeriyooday guri lagu xannaaneyn jirey dadka khamriga waalifa oo carri
        kale ah. Isnoobool waa la illaabay. Boskar, saaxiibba diisii ku
        dhowdhowaa ma ahee, xayawaanka kale waa illaabeen. Koloofar waxay ahayd
        geenyo gabowday oo shillis, xagliina dhismeen oo soo indha darreyneysa.
        Da’deedu laba sannadood bay kor u dhaaftay waqtigii loo gooyey 1 in ay
        kaga fadhiisato shaqada, hase yeelshee, waxa dhab ahaa in , iyada iyo
        qeyr keedba aanu ka nasan shaqada. Hadalkii laga hadli jirey in
        xayawaanka gabooba loo seero beerta cawska geftin keeda, faraha ayaa
        laga qaaday. Naabooliyoon waxa uu ahaa doofaar waayeelay oo culeys kiisu
        yahay laba iyo toban faraasiladood. Iskuwiilar, baruur bay la qarsoomeen
        indhuhu, ilaa uu ku sigtay in uu waxba arki kari waayo. Duqqii Benjamin
        t ayuun baan si diisii hore iska doorin, in kasta oo wax yar uu ka
        cirroobay gafuurka oo, sidii Boskar u dhintay, ay ku sii kordheen
        uur-ku-taallada iyo aammusnaantu. Beerta waxa mar kan joogey xayawaan ka
        badan intii hore, in kasta oo taran koodu noqon waayey sidii la filayey
        beryihii hore. Mudda daas waxa dhalshay xayawaan badan oo kacaankuba la
        ahaa hiddo iyo dhaqan la is-dhaxalisiiyey. Xayawaan kale oo ‘ imminka ku
        noolaa beerta, waxa iyana laga soo gadtay debedda, oo wax kacaan la
        yidhaahdoba, waxa maqal kiisa ugu horreeyey goortii la keenay beerta .
        Beertu imminka waxay lahayd saddex faras oo joog wanaagsn. Saddexduba
        waxay ahaayeen jaallayaal run ah oo hawlsha oggol, hase yeelshee,
        doqonniino dilootay. Mid koodna waxa uu awoodi waayey in uu hore u
        dhaafo xarafka labaad ee higgaadda. Wax kasta oo kacaanka iyo Mabaadi’da
        Xayawaannimada looga sheego, si deeda ayay u rumeysanayeen, siiba haddii
        cidda wax u sheegeysey ahayd Koloofar oo ay u xishmeyn jireen sidii ay
        tahay hooyadood. Shaki baase ku jirey in ay wax badan ka garteen
        waxyaala haas loo sheegayey. Beerta Xayawaanku aad bay uga
        barwaaqeysnayd, ugana nidaamsanayd sidii ay ahaan jirtey. In teedii
        horena waa laga sii 1 ballaadhiyey oo, waxa lagu daray laba beerood oo
        laga iibsaday Bilkinton. Dhismihii Wershedda Dabaylsha, ugu danbeystii
        baa isagi ina lagu guuleystay oo la dhammeys tiray. Weliba waxa taas
        weheliyey beerta oo imminka lahayd makiinad wax tunta iyo mid kale oo
        cawska raseysa. Guryo cusub oo kala jaad-jaad ah, kuwii hore ayaa lagu
        daray. Dillaalkii beerta ee Waymbar, isaguna waxa uu iibsaday gaadhi
        cusub oo eeyi u jiiddo. Waxaase jirtey in Wershedda Dabaylsha aan loo
        isticmaalin sidii hore loogu tala galay ee ahayd in ay dhaliso xoog
        koronto. Halkii ay ka dhalin lahayd xoogga korontada, waxa la geliyey in
        ay shiiddo galleyda, taas oo macaash fiican u soo hoyn jirtey beerta.
        Xayawaankuse si doodii bay u hawlanaayeen. Imminkana waxay ku
        foognaayeen wershed kale oo ay dhisayeen, taas oo la yidhi, “Waxa lagu
        qotomin doonaa daynabo, goorta dhismuhu dhammaado.” Raaxadii Isnoobool
        baray xayawaanka sida loogu riyoodo – xeryihii eleyska lahaa ee biyaha
        kulul iyo kuwa qaboobi ku jireen, iyo toddobaadkii la shaqeynayey
        saddexda beri oo keli ah, dib looma soo qaadqaadin. Naabooliyoon qudh
        dhiisa ayaa cambaareeyey fekradaha cayn kaas oo kale ah oo ku tilmaamay
        in ay ku yihiin lid Mabaadi’da Xayawaannimada. “Badhbadhaadhka dhabta
        ahi” ayaa Naabooliyoon yidhi, “waxa uu ku jiraa iyada oo loo hawl galo
        si baas, yamxeeris iyo dhawrisna lagu noolaado.” Si baa haddaba loo
        moodayey in beertu hodonowday, iyada oo wax hodonnimo ahi aanay u
        kordhin xayawaanka, doofaarrada iyo eyda ma ahee. Tolow, ma doofaarrada
        iyo eyda oo faraha ka badtay baa ilaa xad ugu wacnaa saboollinima dooda?
        Ujeeddadu ma aha doofaarrada iyo eyda oo aan qabaneyn hawl; waayo, sida
        Iskuwiilarba aanu marna uga daalin sheegis teeda, waxa jirey hawlo aan
        weli good dhammaan oo ku lug lahaa kormeerka iyo nidaaminta beerta.
        Hawla haas badi doodu, sida Iskuwiilar sheegay, waxay ahaayeen kuwo aan
        xayawaanka kale u lahayn aqoon iyo garaad midna. Si uu arrin taas u
        tusaaleeyo ayaa Iskuwiilar u sheegay xayawanka in doofaarradu si aad ah
        ugu hawlshoodaan waxyaalo dahsoon oo uu ku magcaabay ‘galal’,
        ‘warbixin’, ‘qoraalka murtida Shirarka’, iyo waxyaalo kale oo uu ku
        tilmaamay in ay yihiin warqado waaweyn oo laga buuxiyo hadal. Warqada
        haas oo uu muujiyey in ay u yihiin lagama- maarmaan badbaadada beerta,
        ayuu meelsha ka caddeeyey in lagu rido muufo oo la gubo kolka ay
        buuxsamaan. Taas oo jirtey, ayaa haddana waxa caddaa in doofaarrada iyo
        eydu aanay ku soo saareyn cunto dhidid ay dhididaan. Fara badnaan tooda
        iyo hunguri weynaan tooduna hal koodii bay ahaayeen. Xayawaanka kale
        haddii la eego, nolol shoodu waxay ahayd sidii ay weli geedba ahayd.
        Dhaaxaba way gaajoonayeen; bal bay goglanayeen; balliga bay si doodii
        hore uga cabbayeen; hawlaha | beertana sidii bay ugu lurtoonayeen. Inta
        ay xusuusan karayeen, | waxay ka dhexeeyeen jiilaal dhaxan badan iyo
        xagaa kulul. Waxa | jirtey marmar kuwooda waayeelka ahi si ba’an u
        fekereen oo isku fj dayeen in ay wax ka xusuustaan in xaalku sidan
        dhaami jirey beryihii kacaanku cusbaa ee Joonis la eryey. Waxbase way
        xusuusan kari waayeen. Wax kale oo ay barbar dhigaan, kuna | qiyaasaan
        nololsha ay maanta ku nool yihiin; oo aan ahayn I khudbadaha iyo
        tirooyinka Iskuwiilar dudubinayey had iyo jeer, ‘j&amp; kuna muujinayey
        hor-u-kaca la gaadhay iyo nololsha oo maalinba | maalinta ka danbeysa ka
        sii fiicnaaneysa, way waayeen. Si daas m ayaa arrintu ugu ballaadhatay
        xayawaanka oo ay iska waayeen cid u murug tirta. Waqtiga ay u haysteen
        in ay ku faalleeyaan arrima haas oo kale, aad buu u koobnaa. Duqqa
        Benjamin oo keli ah ayaa sheegtay in uu si cad u xusuusan yahay wax
        kasta oo nolol shiisa dheer soo maray. Xayawaankana waxa uu u sheegay in
        xaalku hore u ahaa, dibna u ahaan doono, sida uu yahay maanta.
        “Macaluulsha, rafaadka, iyo niyad-jabku” ayaa Benjamin yidhi, “waa xeer
        nololshu digtay oo cidina aanay doorin karin.” Arrinta oo hal kaas
        mareysa ayaan haddana xayawaanku yididdiilo beelin. Weliba waxa in taas
        u sii dheeraa, iyaga oo kol walba ku dhaadanayey mid-ahaanta ay ka mid
        ahaayeen Beerta Xayawaanka, taas oo ay ku heleen sharaf iyo mudnaan ay
        dheeraayeen xayawaanka kale. Ilaa imminka, beer toodu waxay 5 ahayd
        beerta kali ah ee Iglan 00 dhan ku taal ee xayawaan leeyahay 00 maamulo.
        Iska daa kuwoodii kacaanka u ahaa goob- joogga, ee yaryar koodii
        dhalshay kacaanka daba diis iyo ; kuwoodii laga soo iibsaday meelo u
        jirey toban ilaa labaatan mayl Beerta Xayawaanka, weli waxa ay
        dhabannada la hayeen sida ay u hantiyi kareen beerta. Qoriga dig tiisa
        marka ay maqlaan, amase arkaan calan kooda cagaaran biligbilig tiisa,
        ayay u riyaaqayeen 00 qab iyo isla-weynaan la kala badan jireen. Mar
        kaas 00 kale, ayaa sheekadu u leexan jirtey beri-samaadkii 00 laga
        sheekeeyo: erigii Joonis, qorriinkii Todobada Dardaaran, iyo goobihii
        waaweynaa ee Bani-aadmigii soo duulay lagu jebiyey. Jamhuuriyadii
        Xayawaanka ee Duqqa Mijir sii saadiyey imaatin keeda goorta beeraha
        cagaaran ee Iglan laga waayo Bani-aadmi, sidii baa loo sugayey. Maalin
        ay noqotoba in si daasi rumoobi doonto, waa la wada aqoonsanaa. Marmarka
        qaar koodna meel- meel baa lagaga guuxayey heesta ‘Iglan Xoola heedow’;
        hubaalna waxa ahaa in xayawaan kasta oo beerta joogey qaybsanaa heesta,
        in kasta oo midna aanu u lahayn kelyo in uu kor u qaado codka. Waxa la
        arkaa in nolol shoodu aad u adkeyd, himilooyinkii ay lahaayeen in aanay
        meel marin. Haddana, waxa ay dareensanaayeen in ay ka duwan yihiin
        xayawaanka kale. Haddii ay gaajoonayeen, sababtu ma ahayn naasnuujin ay
        naas nuujinayeen Bani-aadmi daallin ah; rafaad kooda midha hiisa wax
        kasta ha ahaadee, iyaga ayaa iska lahaa; waana la sinnaa oo midna kurna
        soconeyn laba addin. Xayawaanna weli uguma yeedhin mid kale ‘Sayid
        Kaygiiyow’. Hal kaas ayaa xaalka beertu marayey dharaartii ahayd xagaa
        horraan tiisa ee Iskuwiilar ku amray idaha beerta in ay soo daba galaan.
        Sidii uu u sii wadey ayuu geeyey meel cidla’ ah oo dhir yaryari ku
        tiilley. Hal kaas ayaa idulyu daaqayeen maalin taas oo iska dhan, iyaga
        oo Iskuwiilar ilaalinayo. Habeennimadiina, Iskuwiilar keligii baa ku
        laabtay guryaha. Hawada ayaa ahayd kaad oo idaha waxa uu ku amray in ay
        ku dhaxaan meel shooda. Si daas ayaan idahaba arag loogu yeelan muddo
        toddobaad ah. Iskuwiilar oo keli ah ayaa idaha u tegi jirey oo la soo
        joogi jirey maalinnimada in teeda badan. Xayawaanka kalena waxa uu u
        sheegay in uu barayo idaha hees cusub, taas oo u baahan in ay keli
        ahaadaan. Haddaba, galab galba haas ka mid ah oo iduhu mar kaas soo
        laabteen, xayawaanka kalena soo bogteen hawla hooda oo soo wada hoydeen,
        ayaa qolqolka beerta laga maqlay faras la dananaya fajac. Xayawaan
        kastiba halkii uu joogey buu la hogtay naxdin. Dananka oo ahaa codkii
        Koloofar, baa haddana mar labaad la maqlay. dananka labaad markii ay
        maqleen ayaa xayawaanku isku shubeen qolqolka guryaha beerta. Waxxii
        kaga fajiciyey Koloofar bay meel shaas ku arkeen. Doofaar ku socda
        labada addin ee danbe ayay arkeen. Hubaal bay ahayd oo doofaar kaasi,
        Iskuwiilar qudh dhiisa buu ahaa. Xoogaa dheeldheelli ah ayaa ku jirey
        socod kiisa, taas oo ku tuseysey in aanu weli baran sida uu kor ugu hayn
        lahaa culeys kiisa badan. Hase yeelshee, sidii uu ugu socday qummaati
        ayuu ka tallaabay qolqolka. Cabbaar yar daba deedna, waxa ka soo baxay
        guriga doofaarrada saf dhan oo doofaarro ah oo, sida ay u dhan yihiin,
        ku wada socda labada addin ee danbe. Qaar kood baa kuwa kale ka fiicnaa.
        Mid ama labana waa liicliicayeen oo, waxa ka muuqatey in ay jeclaan
        lahaayeen ul ay cuskadaan. Hase yeelshee, sidii ay u dhammaayeen,
        qolqolkii bay ku soo wareegeen, iyaga oo mid keli ahi aanu ka kufin. Ugu
        dambeys tiina waxa soo yeedhay gurxankii eyda iyo cidii dheereyd ee
        diigga madow. Naabooliyoon oo, sidii uu yahay boqor, qummaati ugu socda
        labada addin, ayaa mar kaas soo baxay, isaga oo si kibir iyo qabweynaani
        ku jiraan hadba dhinac wax u deyaya, qanjaafilaha lugaha horena u sudhan
        yahay shaabuug. Wax juuq iyo jaaq yidhaahdaba waa la waayey oo amankaag
        iyo argagax baa xayawaanka ka soo hadhay. Sidii ay iska dugsanayaan
        dhaxan, bay isku soo xoomeem, kuna dhaygageen safkii dheeraa ee ahaa
        doofaarrada. Iyaga oo mar kaas naxdin gooyey oo qaar kood ay ka suuroobi
        lahayd in ay qayliyaan, si ay u muujiyaan in aanay ka raalli noqon karin
        waxyaala haas oo kale – in kasta oo cabsida eydu meel sheedii ahayd,
        sannadihii badnaa ee tegeyna ay caadeysteen in aanay caban weligood,
        waaq qoodna wax faalleyn si kasta oo wax u dhacaan – mar kaas qudh
        dheeda ayaa qolqolku la dayyaamay bacaacdii idaha oo aad mooddo in
        seenyaale la siiyey. Waxa ay imminka la bacaac lahaayeen: “Afar Lugood
        Samaa, Laba Lugood ka Sii Samaa! “Afar Lugood Samaa, Laba Lugood ka Sii
        Samaa! “Afar Lugood Samaa, Laba Lugood ka Sii Samaa! “Afar Lugood Samaa,
        Laba Lugood ka Sii Samaa! Bacaac daas oo aan loo nasnasan baa socotey
        rubucsaace iska dhan. Goortii bacaacdu is-taagtayna, waxa ay ahayd goor
        xeedho iyo fandhaal kala dhaceen oo ay seegeen fursaddii ay ku muujin
        lahaayeen diidma dooda; maxaa yeelay, intii bacaacdu socotey ayaa
        doofaarradu dib ugu wada laabteen guri goodii. Xayawaanka oo meel
        shoodii hoganaya, ayaa Benjamin dareemay gafuur taataabanaya garba
        hiisa. Dib markii uu wax u jalleecay ayuu arkay Koloofar oo dhabar kiisa
        taagan. Iyada oo juuqba aan u odhan ayay guud kiisa yara jiidday oo u
        hor kacday xeradii weyneyd ee Toddobada Dardaaran ku qornaayeen. Laba
        dooda ayaa mar kaas is-hor taagay derbigii madoobaa ee xuruufta cadcadi
        ku qornaayeen. Koloofar oo hadalka ku horreyseyna waxa ay tidhi:
        “Benjaminow, waan indha darreeyey oo si fiican wax u arki maayo, berigii
        aan inta ka dhallin yaraana waxa meelsha ku qoran ma akhriyi kari jirin.
        Waxaadse moodaa in derbigu sidii hore ka duwan yahay ee Toddobada
        Dardaaran ma yihiin si doodii?” Intii uu noolaa, mar kaas oo keli ah
        ayaa Benjamin yeelay in uu jebiyo caada diisa oo akhriyey waxxii derbiga
        ku qornaa oo dardaaran keli ah isugu tegey. Dardaaran kaasina waxa uu
        ahaa: “Xayawaan oo idili waa siman yihiin, Waase la kala mudan yahay.”
        Si daas ayaanay wax lala yaabo u ahayn haddii maalintii ku xigtey
        doofaar kasta oo hawl kor meerayeyba ku sidtey qanjaafilaha shaabuug.
        Iyana waxa aan lahayn la-yaab markii la ogaaday doofaarrada oo iibsaday
        raadiye, kuna tala jirey in ay soo geliyaan guriga telefoon. Waxa kale
        oo aan lahayn la-yaab, doofaarrada oo macmiil ka dhigtay saddex wargeys;
        Naabooliyoon oo goorta uu temeshleynayo afka ku sidta beeb uu lahaan
        jirey Joonis; doofaarrada oo wada galshaday dharkii Joonis, iyada oo
        Naabooliyoon ku soo jufay koodh iyo surwaal, doofaaradda uu jeclaana soo
        galshatay toob xariir ah oo afada Joonis galshan jirtey maalmaha
        Axadaha. Toddobaad markii laga joogey goorta doofaarradu sheegteen
        mudnaanta, ayay beerta yimaaddeen dhawr gaadhi oo eeyi jiideysaa.
        Gawaadhi daas waxa la socdey ergo ah beeraleyda deris kooda ah oo lagu
        marti qaaday in ay ku soo wareegaan oo soo indha- indheeyaan Beerta
        Xayawaanka. Beertu sida ay u dhammayd baa lagu soo wareejiyey nimanka,
        wax kasta oo ay arkeenna aad bay ugu bogeen, gaar ahaanba Wershedda
        Dabaylsha. Mar kaas ergadu ku wareegeysey beerta, xayawaanku beerta ayay
        ka gurayeen haramada oo si baas bay u hawllanaayeen, iyaga oo madaxxaba
        kor u qaadi la’, kalana garan la’ doofaarrada iyo Bani-aadmiga, kooda u
        sii cabsi weyn. Maalin taas habeermima deedii, gurigii doofaarrada waxa
        ka soo yeedhay qosol iyo heeso dhaadheer. Markii codadka Bani- aadmiga
        iyo doofaarradu is-dhex galeen ayaa xayawaanku jecleysteen in ay
        ogaadaan waxa ka dhacaya guriga guda hiisa “Tolow maxaa ka dhacaya
        guriga guda hiisa, imminka oo ah markii u horreysey ee Bani-aadmi iyo
        xayawaan is-hor yimaaddeen iyaga oo siman?” Si daas markii ay
        is-weydiiyeen, ayay mar keli ah ku soo wada dhacday in ay u dhukusaan
        beertii yarayd ee guriga doofaarrada ku qabsanayd. Irridda beerta markii
        ay marayeen, bay baqdin la hogteen iyaga oo is-leh “Tolow hore ma u
        martaan mise maya?” Koloofar baa mar kaas hor galshay oo sidii ay u sii
        waddey u hoysay beertii yarayd ee guriga. Meelsha gurigu ahaa intii ay
        gaadhayeen oo dhan, qoobabka caaradooda ayay ku wada socdeen si ay u
        sanqadh tirtaan. Guriga markii ay gaadheen ayaa xayawaanka kuwoodii
        waaweynaa wax ka eegeen daaqad gurigu ku lahaa qolka lagu cunteeyo. Hal
        kaas ayay ku arkeen lix nin oo beeraley ah iyo lix doofaarrada kuwoodii
        u caansanaa oo hareera fadhdhiya miiska cuntada. Naabooliyoon waxa uu
        fadhidhiyey kursiga sharafka ee miiska madax xiisa ahaa. Doofaarradana
        waxa ka wada muuqdey in aanay ka sakatitin joogis taas ay la joogeen
        Bani- aadmiga oo kuraasi dooda bay si deggan ugu kor xasileen.
        Xayawaanka wax ka eegayey daaqadda, waxay ula ekaatay in turub la
        ciyaarayey, turub kaas oo mar kaas yara joogsaday si kabbooyin khamri ah
        oo la isku hambalyeeyo loo cabbo. Qarrog weyn oo biire ka buuxo ayaa mar
        kaas la wareejinayey oo jaafaf laga buuxsanayey. Si daas ayaan cidiba u
        dhaadin wejiyadii yaabsanaa ee wax ka soo eegayey daaqadda. Bilkinton
        baa mar kaas sara joogsaday, isaga oo gacanta ku haysta jaafka, wuxuuna
        yidhi: “Mar dhow baan soo jeedin doonaa in khamriga shifo lagu af saaro,
        iyada oo cabbis taas lagu sharrifayo waxyaalo aan kol dhow taaban doono.
        Waxaanse jeclahay in aan ka horreysiisto dhawr erey oo waajib keygu
        yahay in aan meel shan ka idhaahdo. Waxa aan jeclahay in aan hal kan ka
        caddeeyo sida aan ugu bogay, aniga oo huba in cid kasta oo maanta
        meelsha joogtaaba si daas oo kale ugu bogtay, in ay dhammaatay muddo
        dheer oo kalsoon- darro iyo is-af-garasho-waa faafeen. Waqti baa jirey
        yedleyaalsha sharafka leh ee Beerta Xayawaanka loo hayey wax aanaan ku
        tilmaami karin cadaawad, aanse ku sheegi karo shaki iyo aammin-darro; in
        kasta oo aniga iyo saaxiiba dayda hal kan fadhdhiyaa aannaan la qabin
        beeraleyda kale si daas. Shilal badan oo ayyaan-darri ku yimi waa
        dhaceen, fekrado qalloocanina waa fideen. Taas waxa ugu wacnaa iyada oo
        la is- moodsiiyey in beer doofaarradu leeyihiin oo maamulaan tahay wax
        ka baxsan dhaqanka oo u hor seedi kara beeraha kale xasillooni-la’aan.
        Beeraley badan baa is-moodsiisay, iyaga oo aan waxba sii baadhbaadhin,
        in anshax-xumo iyo nidaam-darro ku badan doonaan beerta cayn kaas oo
        kale ah. Aadna waxa ay uga baqsanaayeen cidhb-xumada ay ku reebi doonaan
        caadooyin kaasi xayawaan kooda iyo shaqaala hooda. Shakiya daasise
        imminka ayay wada baxeen. Maantana aniga iyo saaxiibbaday baa soo
        booqqanay beerta oo, taako kasta oo beerta ah soo indha- indhaynnay, ee
        maxaannu aragnay? Waxa aannu aragnay in aan beerta lagaga shaqayneyn hab
        beer lagu falsho kii u danbeeyey oo kali ah ee, in lagu maamulo nidaam
        iyo hannaan waajibku yahay in beeraleyda kale kaga daydaan. Mana
        gefsani, bay ila tahay, haddii aan halkan ka caddeeyo in xayawaanka
        hoose ee joogaa Beerta Xayawaanka qabtaan hawl ka daran hawlaha
        xayawaanka beeraha kale qabtaan, iyaga oo la siiyo cunto ka yar cuntada
        la siiyo kuwa kale. Runta haddii aan ka marona, aniga iyo saaxiibba
        dayba indha-fur baa booqashadu noo noqotay oo, waxa aannu aragnay
        waxyaalo badan oo aannu damacsan nahay in aannu beera hayaga ku soo
        rogno. Hadal kayga waxa aan ku soo dhammeynayaa aniga oo ku celcelinaya
        in saaxiibtinnimada Beerta Xayawaanka iyo beeraha kale sii jirto, iyada
        oo la ogsoon yahay in aanay hore u dhacin, dibna aan loo baahnayn in ay
        timaaddo, sabab doofaarrada iyo Bani-aadmigu isaga hor yimaaddaan. Maxaa
        wacay, dhibaatooyin baa inna wada haysta oo aynnu wadaagnaa. Ogow oo
        miyaanay dhibaatada shaqaaluhu isku mid ahayn, meel kasta ha la joogee?
        Haddii dhibaata diinnu tahay fara-ku-haynta xayawaan kiinna hoose,
        anaguba waxa aannu leenahay dabaqada hayaga hoose!” Ereyya daas baa
        shirka kaga wada qosliyey. Qosolku markii uu joogsaday ayaa Bilkinton
        mar kale ku hambalyeeyey doofaarrada, saacadaha badan iyo rabshad
        la’aanta uu ku arkay beerta. In taas markii uu yidhi, ayuu weydiistay
        shirka in ay sara joogsadaan oo buuxsadaan jaafafka. Hadal kiisiina waxa
        uu ku soo dhammeeyey oo yidhi: “Odeyyaal, shifo ku af saara oo u cabba
        in Beerta Xayawaanku barwaaqowdo.” Ereyyadii Bilkinton baa ku dhex
        dhaliyey shirka farxad lala dildillaacay oo lala shirbeeyey.
        Naabooliyoon oo u bogey hadalka Bilkinton, meel shiisii buu ka soo
        dhaqaaqay si la isu taabsiiyo jaaf kiisa iyo kan Bilkinton, inta aan la
        laacin, sida caadadu tahay. Qosolka iyo sanqadhdhu, markii ay demeen
        ayaa Naabooliyoon oo weli sara joogey muujiyey in isaguna rabo in uu
        dhawr erey ka yidhaahdo meelsha. Hadalkii uu meelsha ka jeediyey mid
        gaaban oo ujeedda diisa markiiba taabanaya ayuu ahaa. Halkiina waxa uu
        ka sheegay; in uu la qabo Bilkinton farxad daas ah muddadii dheerayd ee
        is-af- garan-waagu jirey oo dhammaatay; in uu ogsoon yahay, in muddo
        badan, cadow faafinayey in isaga iyo saaxiibba diisu leeyihiin
        ujeeddooyin baabi’is, kharribaad, amase, kacaannimo ah; in isaga iyo
        saaxiibba diiba loo nisbeeyey in ay isku deyayaan sidii ay u kacaamin
        lahaayeen xayawaanka ku nool beeraha deris kooda ah. Shirkiina waxa uu
        hal kaas uga caddeeyey in dicaayad daasi aad uga durugsan tahay runta;
        in dan toodu hore u ahayd, imminkana tahay in ay nabadgelyo kula
        noolaadaan deris kooda, xidhiidh ganacsi oo caadi ahna la yeelshaan.
        Iyana waxa uu meelshii ka caddeeyey in beerta uu madaxda ka yahay, tahay
        beer is-kaashato leedahay oo sida mulkiyadda beertu dhigayso,
        doofaarradu u leeyihiin yed. Weliba waxa uu in taas ku daray in uu
        rumeysan yahay in shakigii laga qabi jirey beer tooda dhammaaday, hase
        yeelshee, in uu durba wax ka beddeley habka lagaga dhaqmi jirey beerta
        si uu u sii xoojiyo kalsoonida Bani-aadmiga. Isaga oo arrin taas sii
        daba jooga ayuu ku waramay in beertu leedahay hiddo nacasnimo ah oo
        xayawaanku isugu yeedho ‘Jaalle’. Hidda haas, oo imminka marka laga
        bilaabo, la baabi’in doono. Waxa kale oo meelshii uu ka sheegay in ay
        jirto caado kale oo lala yaabo, meelsha ay ka bilaabantayna cidiba
        ogsooneyn oo, xayawaanku ku meereystaan Axad kasta doofaar beri hore
        dhintay madax xiisa, kaas oo ku misbaaran beerta yar ee guriga deyr
        keeda. In caada daas la joojiyey oo madax xiiba la aasay ayuu iyana
        meelshii kaga dhawaaqay. Arrintii kalsooni-doonka isaga oo sii wadtana
        waxa uu yidhi: “Waaba la arkaa in aydin dareenteen is-beddelka ku dhacay
        calanka cagaaran ee birta sudhan. Haddii aydin u fiirsateen is- beddel
        kaas, aragte in qoobkii iyo geeskii cadcaddaa ee ku sawirnaan jirey
        calanka la baabi’iyey. Imminka iyo waxxii ka danbeeyana, calanka beertu
        waxa uu noqon doonaa cagaar saafi ah. In taas waxa aan ku darayaa arrin
        yar oo aan ku diiddanahay ereyyadii wanaagga iyo derisnimada fiican
        lahaa ee Bilkinton soo jeediyey, taas oo ah Bilkinton oo mar walba
        carrabka ku dhufanayey magacca ah ‘Beerta Xayawaanka’. Runtiina, ma ay
        jirin si Bilkinton u ogaan karo is-beddelka dhacay; waayo, imminka ayaan
        ku dhawaaqayaa in la tuuray magaccii beerta ee ahaa ‘Beerta Xayawaanka’.
        Imminka iyo waxxii ka danbeeyana beerta magac ceedu waxa uu noqon doonaa
        ‘Beerta Maanor’, kaas oo ah, sida aan u maleynayo, magac ceeda runta
        ah.” Hadal kiisa waxa uu ku soo gebagabeeyey oo yidhi, “Odeyyaal, waxa
        aan soo jeedinayaa in aydin u cabtaan arrintii aydin horeba u cabteen,
        aniga oo mar kan sidii hore si ka yara duwan u dhigaya. Buux dhaafiya
        jaafafka, shifona ku af saara oo u cabba in Beerta Maanor barwaaqowdo!”
        Sidii, horeba farxad loola dildillaacay, baa mar kanna loo farxay,
        jaafaf kiina sidii hore ayaa loo heensaday. Xayawaankii wax ka
        daawanayey debedda, waxay la noqotay in wax dhabannahays lihi meelsha ka
        dhacayeen. Tolow, maxaa iska beddelay wejiyada doofaarrada, oo ay isla
        dooriyeen? Koloofar oo, hinbiriirsi wax ku arkeysey, wejiyadii bay hadba
        mid eegtay. Qaar kood shan gadh bay la yeesheen, qaar afar, qaama
        saddex. Muxuuse ahaa waxa doofaarrada ka maydhmay ee ay la doorsoomeen?
        Mar kaas oo farxadda iyo sanqadhdhu joogsadeen, ayaa nimanka iyo
        doofaarradu dib ugu laabteen turubkii ay cayaarayeen. Xayawaankiina,
        iyaga oo aammusan bay dib u sii dhukuseen. Labaatan tallaabo iyaga oo
        aan ka fogaan guriga bay hal koodii ku qallaleen, markii ay maqleen
        qaylo iyo buuq codad is-dhex galay ah oo kaga yimi barbarka gurigu ka
        xigey. Hal kaas ayay degdeg ugu laabteen daaqaddii ay wax ka eegayeen.
        Hubaal bay ahayd oo waa la dagaallansanaa. Qub iyo qaylo, miiska oo la
        garaaco, daymooyin qoonsimaad iyo dafiraadba leh – intuba meelsha ayay
        taagnaayeen. Sababta ay u dagaallansanaayeen waxa ay ahayd Naabooliyoon
        iyo Bilkinton oo mar wada dhigay laba yeeke oo isbig ah, jaad kaas oo
        lahaa hal yeeke oo keli ah. Laba iyo toban cod baa mar keli ah wada
        dhawaaqay, iyaga oo wada xanaaqsan. Laba iyo tobankuba waa isu ekaayeen.
        Imminka ayaa xayawaanku garteen, muranna kagama jirin, is-beddelka ku
        dhacay wejiyada doofaarrada waxa uu ahaa. Hadba doofaar bay ka jeesteen
        oo ku jeesteen Bani-aadmi, ka jeesteen Bani-aadmi oo u jeesteen doofaar,
        ka jeesteen doofaar oo u jeesteen Bani-aadmi. Mar kaaba waxa u suura
        geli waayey in ay kala soocaan kan doofaarka ah iyo kan Bani-aadmiga
        ah.</p>
      <p>Bayaamin Daabacaadda Labaad</p>
      <p>BAYAAMIN DAABACAADDA LABAAD Waa maxay sheeko suugaaneed sooyaal ahi
        (classical literature)? Maxay tahay sababta loo akhriyaa sheeko sooyaal
        ah sida “Beerta Xayawaanka”? Muxuu sii arkay Joorj Orwel markii uu qorey
        sheekadan? Maxaase maanta ka dhigay lama huraan in dib loo daabaco?
        Maxay macno ku samaynaysaa iyada oo Soomaali ku dhigan? Sheeko ama curis
        waa sooyaal haddii akhriska farriinta ay sidaan uu kugu yeesho saamayn;
        saamayntaas oo hagta ficilladaada, oo adiga oo aan is ogayn in aad
        jilayso, haddana raaca hilinkii ay sheekadu u raacday marka uu arrin la
        mid ah kan sheekadu ka hadlaysaa uu kula soo gudboonaado. Mararka
        qaarkood nuxurka sheekadu maskaxdaada wuu ku sii nagaadaa oo lama ilaawo
        muddo, marna xitaa haddii aad illowdo sheekada lafteeda, waxa ay wax
        kaga sii hadhnaadaan laamaha hoose ee xusuustaada. Sheeko sooyaal ahi
        waxay saamaysaa fikirkaaga iyo is ahaanshahaaga, waxayna sallaan dhex
        dhigtaa ama silsilad isugu xidhaa waqtiyo kala fog tiro ahaan, sida
        qamigii tegey iyo ka jooga, oo ay usu soo dhoweysaa amaba isasaartaaba.
        “Beerta Xayawaanka” waa sheeko sooyaal ah, waa xus siyaasadeed
        (political allegory) oo daaha ka faydaysa taariikhdii iyo xaqiiqyoonkii
        uu ku salaysnaa kacaankii Midowga Soofiyeedku, iyo sida uu markii danbe
        ku noqdey kali-talis. Waa maadays siyaasadeed (political satire). Waa
        maldahaad dhacdo siyaasadeed oo loo qorey sidii sheeko-baralay habar
        dugaag dhexmartay. Waase yeedhmo qalbiyada dadka kusoo jeedinaysa, oo ka
        digaysa, halista in si qaldan loo adeegsado awoodda maamulka, kuna
        baraarujinaysa bulshadu in ay ka digtoonaadaan, oo xakame u noqdaan,
        kolba ciddii awoodda loo dhiibaa, in aanay awooddaas ku tarki falin.
        Waxa sheekadan ka dhigaya sooyaal, waa sida ay dhaqankii iyo falalkii
        Istaalin ku majarahabaabiyey himilooyinkii kacaankii Ruushku ay meel
        kasta iyo mar kasta u soo noqon karaan. Bal u fiirso isu ekaanshaha
        sheekadan iyo sida himilooyinkii ay Soomaalidu lahayd dabayaaqadii
        1960eeyadii loo majara habaabiyey ee lagu ragaadiyey kacdoonkii
        maskaxeed ee bulshadu samaysay? Sheekada “Beerta Xayawaanka” waxa ay
        tahay in loo akhriyo, oo waliba dhallinyaradu u akhrido, waayo waxa ay
        taabanaysaa habdhaqanka inta badan ee mas’uuliyiinta xilka lagu aamino
        meel kasta ha joogaan, midab kasta ha yeeshaan, ama mar kasta ha
        jiraane. Joorj Orwel wuxuu sii arkay in jileeca dadka ay ka mid tahay in
        marka ay xilka qabtaan wixii hammiga guud ahaa iyo himilooyinkii sarsare
        ay ka jeestaan, oo dan gaar ah ka hormariyaan. Haddii markii hore ee
        habar dugaag halganka ku jirtey lagu heshiiyey in “Xayawaan oo idiliay
        siman yihiin”, haddana markii guushu timi intii maamulka qabatay waxay u
        beddeshay “Haa, Xayawaan oo idili way siman yihiin, waase la kala mudan
        yahay.” Taasi waa halis mar walba taagan oo ah in laga feejignaado.
        Joorj Orwel waxa uu ka digey in bulshadu u dhego nuglaato cidda ay
        maamulka u dhiibato; waxa uu ka digay in bulshadu ka fogaato in ay cod
        siman ku tidhaahdo “Waxan kuugu nidar galay, isagoon nis weynaan,
        ‘Nacam’ kugu yidhaahdo.” Haddii taasi timaaddo, oo arrinku markasta ku
        biya shubto “caynaanka hay, waligaa hay”, waa cawaaqib xumo ayuu inooga
        digayaa qoraaga sheekadu. Farriinta sheekadu waxa weeye dugmo-u-yeelasho
        ka dhexaysa bulshada iyo inta yar ee ay bulshadu danaheeda ugu dhiibato
        in ay u maamulaan. Kuwa ay tahay labada in ay dhego nuglaadaan waa kuwa
        maamulka loo dhiibo. Waa taa farriinta buuggu. Kacdoonka xayawaanka ku
        nool beerta Orwel waa mid waaqici ah oo ay tahay in maskaxda
        dhallinyaradu ku feejignaato mar kasta iyo meel kasta. Sheekada
        sooyaalka ahi, sida “Beerta Xayawaanka”, waa ta mar kasta oo aad akhrido
        wax cusub kuu sheegta oo kusoo jeedisa. Waa farriin aan duugoobayn.
        Haddaba in uu Maxamed Yuusuf Cartan ku fekero in uu turjumo sheekadan
        sooyaalka ah sannado yar uun ka dib kacaankii millateriga ahaa ee
        maroorsaday xukunka dowladdii Jamhuuriyadda Soomaaliya, waxa ay marag ka
        tahay heerka fekerka ee bulshadu sida uu u feejignaa horraantii
        70eeyada. Qiyam sare oo watay himilooyin sarsare oo bulshadu lahayd ayaa
        jirey. Markii uu buuggu soo baxay waa la mamnuucay in dalka la keeno,
        turjumahana waxa lagu handiday xadhig iyo in uu dhibaato mudan doono
        marka uu dalka kusoo noqdo. Sida aan cid kale waddadiisaa u marin, ee
        aan waxna loo qorin waxna la turjumini, waxa ay ka marag kacaysaa sida
        ay dawladdii Maxamed Siyaad Barre u baabi’isay nashaad iyo dhaqdhaqaaq
        fikir oo kasta, ummaddana u marisay jid qalloocan. “Beerta Xayawaanka”
        waxa uu Joorj Orwel si farshaxannimo leh ugu sheegayaa saddex arrimood
        oo aasaasi ah: 1. Musuqmaasuqa iyo ku tagrifalka Awoodda; 2. Kacaanku
        wuxuu ku siqaa marka danbe in uu isagu isku koobnaado oo ummaddii
        dhalisay ka fogaado; 3. Xitaa dadka qiimaha leh ee marka hore
        himilooyinka wanaagsani waxa ay halis u yihiin inay ku dhacaan khatarta
        bini-aadamiga ee ah xukun jacaylka iyo ku fara adayga hoggaanka. In
        maanta dib loo daabaco buuggan isaga oo Af-Soomaali ah waxa ka dhigay
        lagama maarmaan waa baahida loo qabo in, gaar ahaan dhallinyaradu, ka
        feejignaato cid kasta oo xukunka loo dhiibo habdhaqankeeda. Waa in
        bulshadu ku baraarugsanaataa halista markasta hadhqoodaarka soo taagan
        ee ah in danta guud laga hormariyo ta gaar ahaaneed, in lagu
        amar-kutaagleeyo awoodda qaranka, oo kolba kuwa markaa xukunka doonayaa
        inta ay awrka ku kacsadaan bulshada inteeda kale, haddana marka guushu
        timaaddo ee ratigu isu taago, ay illaawaan sababtii loo soo halgamay.
        Akhriska Af-Soomaaligu lagu akhriyaa Orwel waxa ay siinaysaa fursad inta
        ugu badan ee dhallinyaro ah ee maanta waddanka gudihiisa ku nool. Waxana
        uu gaadhsiinayaa farriinta ah in danta guud loo feejignaado oo
        marinhabowga laga ilaaliyo. Fanka iyo suugaantu ay ka mid yihiin kuwa
        ugu halista badan, maadaama ay dadka dareenkooda iyo dookhooda – wax
        jeclaysiin iyo wax nebcaysiinba – si xooggan u soo jiidan karaan. Waana
        halkaas qiimaha gaar ahaaneed ee la siinayo sheekada Joorj Orwel curiyey
        qarnigii labaatanaad horraantiisii. Midowga Soofiyeeti iyo talis-xumidii
        ka taagnayd ee buuggani tilmaamayey, in kastuu burburay, haddana
        buuggani wuxuu mar walba si toos ah u abbaarayaa ‘Talisyada Macangagga
        ah’ ee adduunka ka jira maanta, muddo dheerna ka jiri doona. Tan
        dadkeena iyo dalkeenna haysata ama ku iman kartaana waaba innaga sii xag
        jirtaa. Waxay dhallinyarada iyo jiilasha soo koraysaba qasab kaga
        dhigaysaa ka wa-warqabid iyo taxadaddar joogta ah in loo yeesho arrimaha
        xasaasiga ah iyo sida bulshada aayaheeda lagu maamulayo. Waxa aannu ku
        kalsoonahay in dib u daabacaadda buuggan, oo markii kowaad lagu soo
        saaray dalka Masar 1979 kii, ay wax wayn ku soo kordhin doonto abuurista
        jiil cusub oo waddiniyiin ah, oo fikirkoodu ku salaysan yahay iswaydiimo
        iyo faaqidaad ay ku sameeyaan hab nololeedka bulshada ay ku dhex nool
        yihiin, kuna xisaabtama in ay wax ka beddelaan oo cod ku yeeshaan aayo
        ka talinta mustaqbalka waddankooda. Jaamac Muuse Jaamac</p>
      <p>Dabadhah: Kumuu Ahaa Maxamed Yuusuf Cartan?</p>
      <p>DABADHAH Kuma ayuu ahaa Maxamed Yuusuf Cartan? Maxamed Yuusuf Cartan
        (Miyiga Sanaag, 1939 – Daryaale, 2010)</p>
      <p>Alla ha u naxariistee, Maxamed Yuusuf Cartan wuxu ku dhashay gobolka
        Sanaag, sanadkii 1939, waxbarashadiisii dugsiga hoose wuxu ka bilaabay
        magaalada Ceerigaabo 1949, ka dib dugsiga dhexe iyo sare wuxu ku qaadtay
        magaalada Sheekh isaga oo ahaa dufcaddii ugu horreysey ee ka qalinjabisa
        Dugsiga Sare ee Sheekh sanadkii 1960. Wuxu waxbarasho ugu baxay dalka
        Britaaniya isaga oo loo direy cilmiga joolajiga (geology), haseyeeshee
        isagoo aan dhammaysan ayuu ka soo noqday, sanadkii 1963 wuxu waxbarasho
        u tegey dalka Maraykanka, halkaas oo uu ka soo qaadtay derajada (Master
        of Science) cilmiga Korodhka Dadka (Demography). Wuxu shaqo ka bilaabay
        wasaaraddii Qorshaynta ee Jamhuuriyadda Soomaaliya oo uu noqday
        Agaasimaha Waaxda Tirakoobka (Department of Statistics). Maxamed Yusuf
        wuxu ahaa sarkaalkii madaxda ka ahaa tirakoobkii ugu horreeyey ee laga
        qabtay Jamhuuriyadda Soomaaliya sanadkii 1974, xukunkii Siyaad Barre ma
        jecleysan natiijadii ka soo baxday tirakoobkaas, waxana Siyaad Barre
        amar ku siiyey Maxamed Yusuf inuu tirada kordhiyo kuna fadhiisiyo
        macluumaadkii uu kacaaanku ku sheegi jirey khudbadihiisa. Haseyeeshee
        inuu foorjari ku sameeyo natiijadii dhabta ahaa way u cuntami weydey
        Maxamed Yuusuf Cartan, waxaana hakad abadi ahi ku yimid soo bixitaankii
        natiijadii rasmiga ahayd ee tirakoobkaas. Kolkii amarkaasi yimid,
        Maxamed Yuusuf wuxu tababar kooban ugu baxay dalka Biritaaniya sanadkii
        1975, kolkaas oo uu go’aansaday in aannu Jamhuuriyadda Soomaaliya dib
        ugu soo laaban inta Maxamed Siyaad Barre ka arriminayo. Wuxu shaqo ka
        bilaabay dalka Sucuudi Carabiya halkaas oo uu khabiir ahaan ugu
        shaqeynayey Sanduuqa Warshedeynta Sucuudiga (Saudi Industrial Fund)
        muddo ku siman 14 sannadood. Intii uu Sucuudiga ka shaqayenayey ayuu
        bilaabay tarjumidda buugga Beerta Xayawaanka, waxa tarjumuhu qisada
        buuggaas ka dheehday siday isugu eg yihiin sheekada buugga iyo dhaqanka
        siyaasadeed ee Jamhuuriyadda Soomaaliya waqtigaas ka jirey, wuxuna
        dareemay in turjumidda buugani dadka Soomaalida u ifinayso sawirka
        dhabta ah ee Maxamed Siyaad Barre iyo kacaankiisa. Maxamed Yuusuf Cartan
        wuxu ka mid ahaa xubnihii ku sugnaa Sucuudi Carabiya ee aasaasay Ururka
        Dhaqdhaqaaqa Waddaniga Soomaaliyeed (Es.En.Em – SNM). 1991 kii ayuu
        dalka ku soo laabtay, wuxuna beer ka samaystey tuulo beereedka Daryaale
        ee ku taalla galbeedka Ceerigaabo ee uu maro togga dudurka ah ee la
        yidhaahdo Biyo-moog. Intii uu dalka ku soo noqday 1991 ilaa geeridiisii
        2001, wuxu si weyn uga qayb galay nabadeynta beelaha Sanaag, dhismaha
        maamulka magaalada Ceerigaabo, horumarinta adeegyada aasaasiga ah gaar
        ahaan caafimaadka iyo waxbarashada isaga oo ka mid ahaa Guddiga
        Horumarinta Gobolka Sanaag.</p>
      <p>JALDIGA GADAAL Beerta Xayawaanka, oo ah buuggan aannu markii u
        horreysey ku soo bandhigaynno Af Soomaali, waxa uu ka sheekeynayaa sida
        koox xayawaan ah oo ku noolayd beer mar keli ah uga gilgilatay dulmigii
        Bani-aadmigu ku hayey. “Kacaan weeye arrinta innala gudbooni,” markii ay
        yidhaahdeen, ayay dabada kaga dhaceen Bani-aadmigii addoonsan jirey ee
        iyaga uun ku kor noolaa. Hase syeeshee, yididdiilo kasta oo hore ay u
        qabeen iyo himilo kasta oo ay lahaayeen waxa ay baabe’een markii xukunku
        u galay gacanta koox xayawaanka ka mid ah oo taladeedii noqotay been,
        musuqmaasuq, dil iyo argagixis ay kula kaceen xayawaanka kale.
        ‘Bulshadii sinnaatay ee ka xorowday gaajo iyo karbaash, bulshadii mid
        kastiiba shaqeynayey inta tamartiisu tahay, bulshadii kooda xoogga weyni
        ilaalinayey kan taagta daran’ ee ay higsanayeen waxa ay ku danbeysey
        ‘goor ey bahalo ah oo gurxamayaa meel la arko ku meereystaan; goor ay
        cid walba sandulle ku noqotay in ay daawadaan jaallayaashooda oo
        hortooda xubin-xubin loogu jarjarayo.’ Maxamed Yuusuf Cartan</p>
      <p>Daabacaadda labaad ee turjumaadda buugga Animal Farm (Beerta
        Xayawaanka) waxa uu kow u yahay taxane cusub oo la yidhaahdo
        “Iswaydaarsi”. Waa suugaan xul ah oo caalami ah oo loo turjumayo Af
        Soomaali iyo suugaan lagu curiyey marka hore Af Soomaali oo loo
        turjumayo afaf kale. Waa wax iswaydaarsiga aqoonta, xaddaaradda,
        dhaqanka iyo cilmiga bulsho ee adduunwaynaha. Jaamac Muuse Jaamac</p>
      <p>ISBN 978-88-88934-20-4 51750 9 788888 934204
        RED5EA-ONLINE.COM/BOOKS</p>
      <p>17.50 Yuuro</p>

    </div>
  </main>
</body>

</html>